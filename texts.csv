,Topic,Text
0,techtud,"A Magyar Tudományos Akadémia (MTA) elnöksége nemcsak megerősítette, hogy meg akarják tartani a kutatóintézeteket, amik sorsáról lassan egy éve megy az éles vita, de lényegi pontokon módosították is a korábbi álláspontjukat, és még keményebben szembementek a Palkovics László-féle Innovációs és Technológiai Minisztérium (ITM) tervével.
A kormány akarja eldönteni, hogy a magyar tudósok mit kutassanak: az alapkutatások helyett az innovációra adna pénzt.
A keddi elnökségi ülés információink szerint újra megmutatta, hogy az elmúlt hetekben megváltozott a közhangulat az Akadémia felsőbb szintjein. Míg korábban a kutatóintézeti vezetők és elnökségi tagok többsége úgy láthatta, nem érdemes túl keményen ellenállni, hiszen a kormány úgyis keresztülviszi a szándékát, ha nagyon akarja, mostanra egyre inkább az a nézet dominál, hogy önként akkor se asszisztáljanak az intézetek elvételéhez, ha erővel végül úgyis elveszik ezeket tőlük.
A minisztériumot meglepte, hogy az Akadémia ilyen egységet mutat. Mindig voltak viták és puhább álláspontok, de sikerült kurucos irányba eltolni az elnökségi álláspontot
– mondta az Akadémiai Dolgozók Fórumán (ADF) a napokban Boda Zsolt, az MTA Társadalomtudományi Kutatóközpontjának igazgatója. A politológus szerint a kormány is érezheti, hogy az Akadémiával való konfliktusnak nagy politikai költsége van. Még a CEU-t is könnyebb lenne elüldözni Magyarországról, mint az MTA-t, ami iránt a felmérések szerint a legnagyobb a társadalmi bizalom Magyarországon.
A minisztérium és az Akadémia közötti március-áprilisi tárgyalások után is homályos, mit is akar pontosan kezdeni a politika az akadémiai kutatóhálózattal. Nemcsak azért, mert erről soha nem közöltek írásban érdemi tervet, nem készítettek hatástanulmányt, az általuk kezdeményezett minőségvizsgálat pedig a mostani rendszer megfelelő működését támasztotta alá, de azért sem, mert az ITM-nek nincs is olyan nyilvánosan ismerhető terve egyelőre, amin rajta lenne a minisztériumi pecsét.
A tisztánlátást az Akadémia és a Palkovics-minisztérium közötti tárgyalások sem nagyon segítették. Bár a felek több pontban megállapodásra jutottak, nem egyértelmű, hogy a tárgyalódelegációk kompromisszumát a minisztérium elfogadta-e. Abba, hogy ez miként lehetséges, mindjárt belemegyünk, de legalább ennyire fontos, hogy a tárgyalások több akadémikus értelmezése szerint kudarcba fulladtak, az alapkérdésben ugyanis, azaz abban, hogy az Akadémiánál maradjanak a kutatóintézetek vagy elkerüljenek tőlük, nem sikerült konszenzusra jutni.
Nem érdemes addig tervezgetni az új házunk fürdőszobáját, amíg nincs telkünk, amire építkezhetnénk. Ha a fő pontokban nincs megállapodás, a többiről életveszélyes tárgyalni, mert megvan a veszélye, hogy azokból szemezgetni kezd a politika
– mondta ugyanezen az ADF-es fórumon Zsoldos Attila történész, az MTA elnökségének tagja, akinek tudomásunk szerint az elmúlt hetekben fontos szerepe volt abban, hogy az Akadémia vezetése nem engedett a kormányzati nyomásnak.
Pedig a tárgyalásokon tényleg sok mindenben meg tudtak állapodni úgy, hogy mindkét fél érdemben engedett. Az MTA által fontosabbként kezelt stratégiai bizottságban az ITM delegáltjai kifejezetten kompromisszumkészek voltak: elvetették a korábban Palkovics által favorizált vagyonkezelő alapi formát, belementek abba, hogy a kutatóintézetek a jövőben is köztestületi formában működjenek, hogy a kutatók közalkalmazottak maradjanak, és abba is, hogy megmaradjon az alapfinanszírozás (Palkovics korábban még a kizárólag pályázati forrásokból való gazdálkodást forszírozta). Több olyan garanciális elem is bekerült, mint például a kardinális döntések minősített többséghez kötése vagy egy nemzetközi tanácsadó testület felállítása, és az, hogy legalább egy évig (az MTA eredetileg hármat szeretett volna) ne szüntessenek meg, ne szervezzenek ki egyetlen kutatóintézetet sem az Akadémiától elszakítandó hálózatból.
A megállapodás aláírása után azonban két nappal váratlan fordulat jött. Az MTA vezetése levelet kapott Gál András Levente ex-államtitkártól, aki a másik, kisebb súlyúnak gondolt jogi bizottság minisztériumi küldöttségét vezette. Gál ebben egy olyan tervet vázolt fel, ami alig számolt a hetek alatt kitárgyalt kompromisszummal, és az Akadémiának sokkal rosszabb opciókat kínált fel: nem volt benne az egyéves moratórium, elvetette a köztestületi formát, és belengette, hogy alapfinanszírozás csak akkor lenne, ha az MTA lemond a kutatóhálózatról.
A Gál által ügyvédként küldött levélről nem tudni, hogy a minisztérium hivatalos álláspontja-e, vagy mégis az ITM-es küldöttek által aláírt kompromisszum tekintendő irányadónak. Elképzelhető, hogy a kettős beszéd része a nyomásgyakorlásnak az MTA felé, két lényeges pontban ugyanis nem sikerült megegyezni a tárgyalásokon. Egyrészt a kutatóhálózatot irányító új testület, a szenátus összeállításáról (erre később még visszatérünk), másrészt az alapvető vitapontról, arról, hogy az átalakítás után a kutatóintézetek az Akadémiánál maradjanak vagy tőle teljesen függetlenül működjenek. A minisztériumnak az utóbbi kardinális pont, az MTA vezetése azonban – bár azt elfogadja, hogy távolodjon tőle az intézményhálózat - továbbra is az Akadémiánál akarja azt tartani.
Május 16-én és 17-én tartjuk az Index huszadik születésnapi buliját a Dürer Kertben. Igen. Ha szeretnél egy jót bulizni, akkor tarts velünk!
Ott lesz a Hiperkarma, az Üllői Úti Fuck, a Gustave Tiger, a Dope Calypso, a Fran Palermo és Galactic Jackson, de persze mi, a szerkesztőség is!
Elküldheted az üzeneteid az Index címlapon, szerezhetsz menő indexes ajándéktárgyakat, lesz tárlatvezetés a kedvenc képeinkből, meg persze torta és jó hangulat!
Esemény * * * Index20 szülinapi és támogatói buli Jegyek * * * TIXA
Az MTA elnöksége a Gáltól jövő fenyegetés ellenére úgy döntött, hogy az akadémiai keretek között maradó intézeti rendszert fogja támogatni. Erről és a tárgyalások többi eleméről a május 6-i akadémiai közgyűlésnek kell majd szavaznia. Általában azonban az elnökség iránymutatásával nem szoktak szembe menni, ezért különösen fontos, hogy
az MTA elnökség most újra megerősítette, hogy ők határozottan az akadémiai fenntartást támogatják.
„Az Akadémia egy demokratikus szervezet, minden felmerült javaslatot felkínál a közgyűlésnek, de egyértelművé teszi, hogy az Akadémián belüli kutatóhálózat javaslatát támogatja, mert mindkét másik megoldás sokkal rosszabb forgatókönyvet jelent” – kommentálta a döntést az Indexnek Zsoldos Attila, az Akadémia II. (filozófiai és történettudományi) osztályának elnöke. A II. osztály egy saját, keményebb hangú, elvi szintű javaslatot is megfogalmazott, a közgyűlés erről is szavazni fog. Ez többek között kimondja, hogy a kormányzati szándék „helyrehozhatatlan károk veszélyét rejti magában”, valamint hogy az MTA „önként nem adja fel a magyar tudományosság alkotmányosan biztosított autonómiáját” és a kutatóhálózat feletti felügyeletet.
Amennyiben a kormány kezdeményezésére a jogalkotó a kutatóhálózatot elszakítja az Akadémiától, az MTA az új szervezeti keretek kialakításának és működtetésének történelmi felelősségében nem tud és nem kíván osztozni
– fogalmaz a II. osztály szövege. Bár az MTA-elnökség többsége ezt túl erősnek találhatta, egy döntő ponton így is bekeményítettek kedden. Ez az a másik kulcskérdés, amiről a minisztériummal folytatott tárgyalásokon nem tudtak megegyezni: hogy a kutatóhálózatot az új konstrukcióban irányító szenátusba ki hány tagot delegálhat.
Abba az MTA is belement, hogy jelentősen nőjön a kormányzati delegáltak súlya, a pontos arányokat illetően azonban nem közeledtek az álláspontok. Palkovicsék egy paritásos rendszert szeretnének, ahol ugyanannyi tagot delegálna az Akadémia, mint a kormány, míg az elnököt (közös javaslat alapján) Orbán nevezné ki. A minisztérium mindig a német példára hivatkozik, ahol a Max Planck Intézetek irányításában szintén van szerepe a kormányzat képviselőinek – az Akadémia azonban azt hangsúlyozza, hogy jóval kisebb, mint amit Palkovics Magyarországon szeretne elérni. Az akadémiai kutatók attól tartanak, hogy egy ilyen felállásban a kormány a vitás kérdésekben könnyen többséget szerezhetne, ahogy az korábban, egy hasonló paritásos struktúrában az NKA-val is történt.
Erre dobták be a Lendület-nyertesek (ők azok a viszonylag fiatal, de nemzetközi szintet képviselő magyar kutatók, akiknek a hazacsábítására az elmúlt években sokat fordított a tudománypolitika) alternatív javaslatként, hogy ne csak az Akadémia és a kormány, de a szóban forgó kutatóintézetek is kapjanak képviseletet az autonómia nevében. Ez alapján egy háromosztatú rendszer jönne létre, amiben a kormány embereinek már csak egyharmados súlya lenne. A konstrukció további előnye lenne a lendületesek szerint, hogy a hármas felosztás a kompromisszumok felé tolná a döntéseket az erőpolitika helyett. A javaslatot a tárgyalásokon a minisztérium látszólag elfogadta, de egy olyan módosítással, hogy a kutatóintézeti jelöltek fele az akadémiai kvótába, másik fele a kormányzatiba számítana be – vagyis a gyakorlatban Palkovicsék rábólinthatnának arra, hogy kiket „küldenek” a kutatóintézetek.
Az MTA elnöksége első körben megette ezt a formulát, időközben azonban beláthatták, hogy a gyakorlatban ez technikailag, politikailag és az autonómia szempontjából is elég kétséges megoldás lenne. Az elmúlt napokban a Lendület és az Akadémiai Dolgozók Fóruma (ADF) is amellett állt ki, hogy a kutatóhálózat közvetlenül maga válassza meg képviselőit az irányító testületbe, máskülönben az MTA részt se vegyen az új rendszer kialakításában. A mostani keddi ülésen végül
az Akadémia vezetése is beállt e mögé, és a tisztán hármas szenátusi rendszer támogatását javasolja a közgyűlésnek.
Hogy állunk akkor, és mi várható? Abba talán már lehet nagyobb tétben fogadni, hogy az MTA közgyűlése május 6-án két kulcskérdésben szembe fog helyezkedni az ott akadémiai tagként ígérete szerint személyesen szintén résztvevő Palkovics László akaratával: nem fogadják el, hogy a minisztériumnak feles súlya legyen, és az Akadémia nem mond le önként a kutatóhálózatáról sem.
És hogy mi lesz hosszabb távon? A kilátásokról Zsoldos Attilát is megkérdeztük:
Én sose voltam optimista, az első pillanattól úgy láttam, hogy megvan a politikai döntés, hogy elszakítják az Akadémiától a kutatóhálózatot. Az MTA vagyonának kérdése ebben vaskosan benne van, nem tudom, hogy ezt józan érveléssel meg lehetne-e akasztani. Úgy látom, kizárólag azért húzódik ilyen sokáig az ügy, mert az akadémiai intézményhálózatot az Akadémia szándéka ellenére tőle elszakítani csak államosítással lehet, aminek komoly politikai költségei vannak, amit a kormánynak kell megfizetnie. Ha a kormányzat erre kész, akkor az Akadémia esélytelen. Ha nem, akkor az Akadémia jelenlegi javaslatával is teljesíteni tudja a nyilvános kormányzati célokat, és akkor talán lesz egy kis nyugalom. Akkor ismét mindenki azzal foglalkozhat, amihez ért: a tudósok a tudománnyal, a politikusok a politikával.
Döntés a magyar tudomány sorsáról hétfőn, a Magyar Tudományos Akadémia közgyűlésén születhet.

 (Borítókép: MTA elnökség tagjai sajtótájékoztatón 2018. december 6-án. Balról-jobbra: Vékás Lajos, Lovász László, Török Ádám. Fotó: Ajpek Orsi / Index) 

A keddi elnökségi ülésen úgy döntöttek, hogy az Akadémián belül kell maradnia az intézethálózatnak
A Technológiai és Innovációs tárca által indított vizsgálat cáfolja a miniszter állításait.
Az eredmények megerősítik, hogy az intézetek jól működnek, nem lenne szabad szétverni őket."
1,techtud,"Azt eddig is tudni lehetett, hogy a hőmérséklet az elmúlt bő száz évben nőtt, ebben pedig több mint valószínű, hogy az emberek is szerepet játszottak, egy új kutatás azonban most először bizonyította be, hogy az emberi tevékenység a vízkészletekre és a száraz régiókra is kihatással volt – írja a phys.org.
A Nature szaklapban publikált tanulmányban a kutatók többek közt Észak-Amerika, Közép-Amerika, Eurázsia és a Mediterrán régió termőföldjeinek kiszáradását, valamint az indiai szubkontinens elnedvesedését is bele tudták illeszteni egy trendbe. Ez ráadásul szerintük a jövőben is folytatódni fog, aminek komoly következményei lehetnek az emberiségre nézve.
A tudósok eddig is egyetértettek abban, hogy a globális felmelegedés előrehaladtával a jelenleg is száraz régiók szárazabbak lesznek, a nedvesek pedig nedvesebbek, az elmúlt időszakban pedig több tanulmány is rámutatott, hogy az emberi tevékenység bizonyos régiókban erősítette a szárazságokat, köztük egy húsz éve tartó aszályt is az Egyesült Államok délnyugati részén. Az Éghajlat-változási Kormányközi Testület (IPCC) legutóbbi jelentése szerint ugyanakkor jelenleg is tartó eseményeket nem feltétlenül érdemes az emberi tevékenység számlájára írni.
Az új tanulmány ugyanakkor számítógépes modellek és hosszútávú megfigyelések alapján arra a következtetésre jutott, hogy a hidroklímában régóta jelentkező szisztematikus változások jelenleg is zajlanak. A kutatók nemcsak a csapadék mennyiségét, hanem a talaj nedvességét is megvizsgálták, aminek az ember által előállított üvegházhatású gázok előtti mértékét 600 és 900 év közti fák évgyűrűivel próbálták meg bemérni. Ezt aztán összehasonlították a 20. századból származó fákkal és más modern megfigyelési eszközökkel, hogy kiderüljön, a valódi értékek megfelelnek-e a modelleknek.
Mint kiderült, a világ nagyjából pont úgy változott, ahogy a modellek jósolták, a klímaváltozás pedig már a 20. század elején elkezdett hatással lenni a világszerte zajló aszályokra, és úgy tűnik, hogy ez a jövőben is így marad majd.
A tanulmányban három időszakot különböztettek meg a kutatók:
A kutatók szerint ha a következő 10 évben nem erősödik a tendencia, akkor elképzelhető, hogy nem voltak helyesek az előrejelzéseik. A modellek alapján ugyanakkor jelenleg úgy tűnik, hogy hamarosan minden eddiginél súlyosabb aszályok jöhetnek, más régiókban pedig még több lesz majd az eső, ami sokszor erős viharok képében fog majd lecsapni."
2,techtud,"Vlagyimir Putyin orosz elnök aláírta azt az április 16-án megszavazott törvényjavaslatot, melynek értelmében egy válsághelyzet esetén Oroszországot le lehetne kapcsolni a globális internethálózatról – írja a hvg.hu.
Ahogy arról mi is írtunk, az orosz parlament március 13-án tárgyalta második olvasatban azt a törvénytervezetet, amely szigorúbb internetszabályozást irányoz elő azzal a céllal, hogy – a törvényhozók indoklása szerint – ""megakadályozza a külföldi beavatkozást"". Ennek értelmében például Oroszországot lekapcsolhatják a globális internethálózatról válsághelyzetekben vagy például egy kibertámadás esetén.
A Sovereign Internet néven elhíresült törvény egy olyan nemzeti rendszer felállítását írja elő, amelyben az információáramlást az országon belül lehetne tartani és így ellenőrzés alá is lehetne vonni. Egyes orosz médiumok egy online vasfüggönyhöz hasonlítják a javaslatot, amelyet bírálói szerint az eltérő vélemények elhallgattatására használhatnak fel, és az oroszok többsége is elutasítja az állami cenzúrát.
Oroszország évek óta készül arra, hogy önállósodjon az interneten. Már 2014-ben elkezdték tesztelni a saját DNS-rendszerüket, hogy a szerverek és felhasználók címkiosztása országon belül történjen meg, és ez szerves része a mostani kísérletnek. Tavaly nyáron saját számítási felhő építésébe is belekezdtek. Az orosz hatóságok 2017-ben jelentették be, hogy az internetes forgalom 95 százalékát az országon belül szeretnék tartani, és ezt a célt 2020-ra szeretnék elérni."
3,techtud,"A marsi napfelkeltéről és a napnyugtáról küldött vissza képeket a Földre az InSight amerikai űrszonda, emellett pedig az égen vándorló felhőket is sikerült megörökítenie – írja a NASA honlapja.
A képeket az űrszonda robotkeze készítette még április 24-én és 25-én, az InSight küldetésének 145. napján, amerikai helyi idő szerint reggel fél 6 és este fél 7 körül. Nem ez volt egyébként az első alkalom, hogy az InSight ilyen képeket csinált, március elején már készültek hasonló felvételek gyakorlás céljából.
 A Mars-küldetések esetében már tradíciónak számít, hogy fotókat készítünk a naplementéről és a napfelkeltéről. Mivel a legtöbb képalkotási feladatunkkal már végeztünk, úgy döntöttünk, hogy ismét megörökítjük ezeket a jelenségeket egy másik bolygóról nézve
– mondta Justin Maki, az InSight kutatócsapatának egyik tagja.
Az első napfelkeltés képet egyébként a Viking 1 leszállóegység küldte vissza a Földre még 1976. augusztus 21-én, az első naplementét pedig a Viking 2 1978. június 14-én. Azóta más küldetések mellett a Spirit, az Opportunity és a Curiosity roverek is küldtek hasonló felvételeket a Marsról.
Az InSight küldetés elég sikeresnek mondható, március elején a robotvakondja fúrt eredményesen a földbe, áprilisban pedig gyenge, de világosan észlelhető rengést érzékelt a Marson az űrszonda francia szeizmométere (SEIS), ami az első marsrengés volt, amelyet a műszer jelzett.

(Borítókép: NASA / JPL-Caltech)

A sivatagban lehet megtapasztalni, milyen lehet majd az élet a Marson.
Csak sajnos elektronmikroszkóp híján nem fogja tudni lefotózni.
Aztán jött a száraz időszak, és hirtelen eltűntek a bolygó felszínéről."
4,techtud,"Egy új kísérlet szerint a farkasok hajlamosabbak segíteni a társaiknak, mint a kutyák, ami alátámasztani látszik azt a feltevést, miszerint a háziasított rokonaik elsősorban tőlük örökölték a proszocialitást – írja a Motherboard.
A projekt mögött a bécsi Wolf Science Center viselkedéskutatói állnak, akik a PloS ONe szaklapban publikált tanulmányban kísérlettel tesztelték a kutyák nagylelkűségére vonatkozó hipotéziseket. Az egyik elmélet szerint emögött a farkasok öröksége áll, mások szerint viszont az lehet az oka a szociális képességeiknek, hogy az ember az évezredek során beléjük nevelte ezt a viselkedést.
A kutatók a kísérlet során kilenc farkast és hat kutyát képeztek ki arra, hogy egy szimbólumot nyomogassanak az orrukkal egy érintőképernyőn, ha pedig így tettek, a mellettük lévő szobában tartózkodó másik állat jutalomfalatot kapott. A másik szobában tartózkodó állatot
A gombnyomkodó állatnak ennek fényében kellett eldöntenie, hogy megnyomja-e a képernyőt vagy sem, a kutatók pedig azt találták, hogy a farkasok sokkal gyakrabban tettek így, mint a kutyák. Az is kiderült, hogy a farkasok erősen preferálták a falkájuk tagjainak jutalmazását, míg a kutyák jóval kevésbé tettek különbséget az ismeretlen és az ismerős társak között. Három farkas így is különösen nagylelkű volt, akkor is nyomkodták a gombot, ha a másik szobában lévő állat nem volt a rokonuk.
A projektet vezető Rachel Dale szerint ez a viselkedés azzal magyarázható, hogy a kutyák a háziasítás során valószínűleg elvesztettek valamennyit a kooperációs képességeikből: hiába barátságosak, az emberektől függnek étel és territórium szempontjából is, míg a farkasok csak a falkájukra számíthatnak a túlélés érdekében. Ez azt jelenti, hogy náluk sokkal fontosabb a nagylelkűség, mint a kutyáknál. Dale egyébként azt is hozzátette, hogy elképzelhető, hogy egyénenként változik a barátságosság mértéke, de ennek megállapításához további kísérletekre lesz majd szükség.
A kutatók a jövőben az eredmények finomítására fognak koncentrálni, ezzel ugyanis könnyebben meg lehet majd érteni a proszociális viselkedés, a kooperáció és a megismerés közti kapcsolatot. Korábban a Wolf Science Center kutatói azt is bebizonyították már, hogy a farkasok békülékenyebbek a kutyáknál. A farkasok kutatása egyébként elég időszerű, hiszen a farkas világszerte visszatérőben van."
5,techtud,"Franciaország legnagyobb akváriuma egy meglehetősen kemény per elé néz, miután 30 pörölycápa halt meg a felügyeletük alatt. 
A Sea Shepherd állatvédő szervezet hétfőn perelte be a Calais melletti Boulogne-sur-Mernél található Nausicaa akváriumot. A szervezet az üzemeltetőket durva bánásmóddal vádolja, valamint az állatok tartására vonatkozó szabályok megszegésével.
A Nausicaa 2011-ben fog be az első cápáit Ausztráliánál, akik nyolc év alatt mind meghaltak, a legutolsó állat múlt csütörtökön pusztult el. Az akvárium szerint gombás fertőzés miatt haltak meg, de a Sea Shepherd szerint a nem megfelelő tartás következtében egymást is megették. Ugyan ez megtörténik fogságon kívül is, de ott az állatoknak van legalább esélye a menekülésre, és kevésbé agresszívak, mert több helyük van. ezen kívül az állatok életéhez hozzátartozik a folyamatos vándorolás, ami fogságban ugye szintén nem adott. 
Az akvárium 3 millió eurós tőkéből indult el, amely jó része magánadományokból jött össze az állatvédő szervezet szerint. 
A Euronews megkereste az akvárium üzemeltetőit, de a folyamatban lévő eljárásra való tekintettel nem nyilatkoztak. "
6,techtud,"Lézeres technológiát használva kutatók új maja kincseket fedeztek fel a guatemalai dzsungelben – írja a Guardian. Az újonnan felfedezett piramisok és felbecsülhetetlen értékű ereklyék képeit a National Geographic mutatta be először. 
Régészek találtak többek között ősi ceremóniákhoz használt edényeket, egy feláldozott gyermek koponyáját, amit feltehetően füstölőnek használtak, valamint egy férfi és egy nő maradványait, akik a régészek szerint nagy valószínűséggel maja uralkodók lehettek. 
Francisco Estrada-Belli, az új leleteket kutató régész szerint az új felfedezés lélegzetelállító. 
Az új leleteket Holmul-ban, egy ősi városban találták, az észak-guatemalai dzsungelben. Szakértők szerint a leletek megtalálását segítő lézeres lidar technológiával megállapítható, hogy a több ezer éves maja civilizácó sokkal nagyobb és fejlettebb volt, mint eddig gondoltuk.
Eddig körülbelül 60 000 épületegyüttest, piramisok és egész városok maradványait találták meg a guatemalai dzsungel mélyén. "
7,techtud,"A Valve bemutatta az Index nevű VR-kütyükészletét, amely egy 499 dolláros szemüvegből, 279 dolláros kontrollerekből és egy 149 dolláros bázisállomásból áll, az egész csomag egyben pedig 999 dollárért (290 ezer forintért) lesz kapható holnaptól – írja az Engadget.
Ami magasan a jelenlegi kínálat fölé emeli az Index VR-készletet, az a frissítési rátája, ami 120 hertz (egy kísérleti 144 hertzes móddal). A VR-szemüveg két 1440×1600 pixeles LCD kijelzőből áll, amelyek az 50 százalékkal több szubpixelből állnak, mint a más gyártók által alkalmazott OLED-kijelzők, így élesebb képet tesznek lehetővé – talán ezért mozdulnak mások is az LCD irányába, például az Oculus a frissen bemutatott Rift S-sel.
A VR-szemüvegbe beépített hangszóró is került, illetve egy bővítőhely, amelyekkel különféle specifikus felhasználási módokhoz lehet hozzászabni. Készül hozzá például kamera és felhasználható kód, amelyekkel a fejlesztők a való világ képeit is be tudják vonni a virtuális élménybe.
A készlet meghajtásához minimum egy kétmagos processzorral, 8 gigabájt RAM-mal és egy NVIDIA GeForce GTX 970 vagy AMD RX480 videokártyával felszerelt számítógépre van szükség. Maximum négy bázisállomás kapcsolható össze egyszerre. Az Index kompatibilis a SteamVR 2.0-s trackingtechnológiáját támogató más eszközökkel, azaz a HTC Vive és Vive Pro kontrollerjeivel is használható.
Elkezdődött a hivatalos forgalmazása, lesznek bemutatóhelyek is. Az alapmodell fele ilyen drága.
A Mortal Kombatba jön Liu Kang, Kung Lao és Jax, VR-támogatást kap 2016 legnagyobb átverését hozó játéka is.
Még karton elefántot és madarait is lehet hozzá venni."
8,techtud,"Az angol kutatók a mikroszennyezést vizsgálták a vidéki Angliában, azt, hogy az élővilág mennyire van kitéve azoknak a szennyeződéseknek, amire a tömeges fajpusztulás és klímaváltozás közben kevesebb figyelem jut a nyilvánosságban. Az egyik ilyen veszély a gyógyszerek és illegális drogok jelenléte a fejlett világ vizeiben.
Az egyik, kutatási szempontból is érdekes indikátorfaj az oxigénben gazdagabb magyar vizekben is megtalálható pataki bolharák. 15 különböző helyen végeztek vizsgálatokat, és a kokainnyomok minden egyes esetben kimutathatóak voltak az apró rákokból. Az nem valószínű, hogy a szer ebben a mennyiségben bármilyen hatást kiváltott volna az állatoknál, de a jelenség így is aggasztó.
A drogok mellett betiltott rovarirtókat és több gyógyszer kémiai anyagát is kimutatták a szervezetekben. Előbbi azt is jelzi, hogy a tiltások után még sokáig jelen vannak az időközben a forgalomból elvileg kivont veszélyes anyagok az élővilágban.
A meg nem engedett szerek ilyen általános előfordulása az élővilágban meglepő volt

– nyilatkozta az eredményről a BBC-nek a kutatást végző Kings' College részéről Leon Barron biológus. A nagy városi központok környékén még számítottak is volna erre, vidéken azonban kevésbé. Az, hogy általános európai jelenségről van-e szó, további vizsgálatokat igényel.

(Borítókép: Gammarus pulex. Fotó: Shutterstock) "
9,techtud,"A Boeing két nagy repülőgép-balesetben is hibásnak talált szoftveréhez kapcsolódó szenzornál korábban már legalább 216 esetben jeleztek hibát, a cég mégse tesztelte, hogy mi történik, ha az eszköz meghibásodik, ráadásul eleinte csak egyetlen szenzorra támaszkodtak – írja a CNN.
A közelmúltban két nagy balesete is volt a Boeing 737 Max 8 típusú gépeinek: tavaly október végén Indonéziában zuhant a tengerbe a Lion Air gépe nemsokkal a felszállás után, idén márciusban pedig az Ethiopian Airlines járata járt hasonlóan Etiópiában. Előbbi esetben 189-en, utóbbiban 157-en haltak meg. Néhány héttel később egy harmadik gép hajtott végre kényszerleszállást Orlandóban. Az első jelentések szerint a gép átesésvédelmi rendszerével (MCAS) volt probléma, a pilóták nem hibáztak. 
A CNN szerint azonban a szoftvert adatokkal ellátó állásszögjeladó szenzorral kapcsolatban 2004 óta már a két nagy baleset előtt is legalább 216 esetben kapott hibajelzést az amerikai légügyi hatóság (FAA). Ezeknek az eseteknek az egyötöde érint Boeing-gépeket. Volt, hogy a szenzor lefagyott, villámcsapás érte vagy madár ütközött neki, de olyan is előfordult, hogy nem megfelelően szerelték fel. Az FAA az évek során többször is adott ki iránymutatást a szenzor kötelező teszteléséről, módosításáról vagy cseréjéről. Ezek egyike sem érintette közvetlenül a 737 Maxot, de a lapnak nyilatkozó szakértő szerint ezek a szenzorok alapvetően minden modellen ugyanúgy működnek.
A CNN által megkérdezett korábbi Boeing-mérnökök és repülési szakértők kritizálták a Boeinget, amiért eredetileg úgy tervezte meg a szoftverrendszert, hogy az csak egyetlen szenzor adataira hagyatkozzon, mert így ha ez az egy szenzor meghibásodik, nincs tartalék megoldás. Bár a cég a lapnak küldött közleményében azt írta, az egy szenzoros megoldás elfogadott a szakmában, a két baleset után mégis kiadtak egy szoftverfrissítést, amellyel a rendszer már két szenzorra támaszkodik.
A szakértőktől idézett másik kritika, hogy a Boeing a sorozatos hibajelzések ellenére nem tesztelte, mi történik, ha repülés közben meghibásodik a szenzor, és hogyan reagál erre az annak adatait használó MCAS rendszer. A cégen belüli, névtelenül nyilatkozó források szerint repülési teszt helyett mindezzel csak elméletben foglalkoztak, és úgy ítélték meg, hogy a megfelelően kiképzett pilóták meg tudják oldani az ilyen helyzeteket.
A márciusi eset után a géptípusnak a világ országai sorra megtiltották a repülést, és végül maga a Boeing is úgy döntött, hogy a kivizsgálás idejére nem engedi a levegőbe a gépeket. Azóta a visszaeső kereslet miatt kénytelenek voltak visszavágni a 737-esek gyártását, és a profitjuk is zuhanórepülésbe kezdett. A Boeingek problémáival ebben a cikkben foglalkoztunk részletesebben.

(Borítókép: Boeing 737 Max típusú repülőgépek. Fotó: Mario Tama / Getty Images) 
"
10,techtud,"Karantén alá vonták Mongólia Bajan-Ölgij tartományának Ölgij körzetét, mert két emberrel minden valószínűség szerint pestis végzett – írja az MTI a gogo.mn nevű helyi híroldal alapján.
Az előzetes vizsgálatok arra utalnak, hogy a két áldozat halálát bubópestis okozta, ezért Ölgij körzetben határozatlan időre karantént rendelt el a tartomány vezetése"
11,techtud,"Egy dél-koreai azt állítja, hogy minden különösebb ok nélkül kigyulladt és leégett az új telefonja, a Samsung legújabb csúcsmodelljének 5G-s változata, egy Galaxy S10 5G – írja a BGR.
A felhasználó közzétett egy képet is a mobilról, amely az elmondása szerint épp tétlenül hevert az asztalon, amikor egyszer csak égett szag kezdett terjedni belőle, majd beterítette a füst. Mikor a kezébe vette, rögtön el is kellett dobnia, olyan forró volt, és a belseje is teljesen leégett – mesélte.
A Samsung nem árult el részleteket az esetről, de a cég tagadja, hogy a készülék hibájából történt volna a baleset, az szerintük külső hatás eredménye volt, ezért nem is fizetnek a felhasználónak.
A dél-koreai cégnek azért lenne különösen kellemetlen, ha kiderülne, hogy valamilyen belső probléma miatt gyúlékony az S10 5G, mert hasonlóba már belefutottak néhány éve belefutottak a Note 7-tel, amiből elég nagy botrány is kerekedett. Ráadásul éppen a hajtogatható telefonjukról, a Galaxy Foldról is a piacra dobása előtt derült ki, hogy nem bírja túl jól a gyűrődést."
12,techtud,"Múlt hétvégén, péntek éjjel 11 és szombat hajnali 6 óra között egy 270 tonnás transzformátort szállítottak át Albertirsáról Tápiószelére. Ez így leírva egyszerűen hangzik, pedig nem az: 270 tonnás terhet közúton szállítani nem pont olyan, mint biciklin hazatolni a PB-palackot a gázcseretelepről.
Mint arról az Index is hírt adott, a kérdéses transzformátort a MAVIR Zrt. (Magyar Villamosenergia-ipari Átviteli Rendszerirányító Zártkörűen Működő Részvénytársaság) megbízásából vitte Albertirsáról egy 34 kilométeres útvonalon Tápiószelére az MVM Országos Villamostávvezeték Zrt. (OVIT) nehézszállításra szakosodott üzemegysége, hogy ott felújítsák és modernizálják a 40 éves, kábé egymilliárd forintot érő szerkezetet. És csak hogy el tudjuk képzelni, 270 tonna milyen nehéz: nagyjából 168 darab Ford Transit nyomna ennyit a mérlegen, ha egymás tetejébe raknánk (és nem borulna fel a fenébe a több mint 300 méter magas furgontorony).
Mint az a MAVIR-tól kapott közleményből kiderült, a transzformátor közúti szállítása – a közútkezelő által megengedett tengelyterhelés betartása érdekében – egy 160 db kerékkel ellátott, húsztengelyes konzolos szállítójárművel történt, amelyet két Titan teherautó mozgatott (az egyik vontatta, a másik tolta). Érdekes részletkérdés, hogy a szerelvény útvonala három vasúti átjárót is keresztezett, ezekben a vasúti felsővezetéket mentesíteni kellett a feszültség alól - ez is jól mutatja egyébként, mennyi mindennel kell számolni egy ekkora teher közúti szállítása során, hogy be tudunk-e vele egyáltalán kanyarodni például az útba eső falvak szűk utcáiban, vagy nem szakad-e be az út alatta.
A ritkaságszámba menő és különleges művelet fölkeltette az olvasók érdeklődését is, és a képeket látva egyikükben fölmerült, hogy valami szabálytalanság történhetett, merthogy ilyen nehéz terhet ennyi tengelyes járművel szállítani nem lehet, mivel a tengelyterhelés túllépi a megengedhető mértéket. (Jelen esetben tengelyenként 13,5 tonnával lehet ugyebár számolni.) A felvetésnek utánajárva először megnéztük a hatályos jogszabályt – 36/2017. (IX. 18.) NFM rendelet –, ami a ""meghatározott össztömeget, tengelyterhelést, tengelycsoport-terhelést és méretet meghaladó járművek"" közlekedéséről szól.
A rendelet ""a meghatározott össztömeget, tengelyterhelést, tengelycsoport-terhelést és méretet meghaladó"" járművek és járműszerelvények (azaz túlsúlyos vagy túlméretes járművek) közúti közlekedését szabályozza, jó sok paraméterrel, hihetetlen változatos járműkonfigurációkkal számolva.
A jogszabály lényege a 3. paragrafusban van, ami kimondja, hogy túlsúlyos vagy túlméretes járművek kizárólag közútkezelői hozzájárulással közlekedhetnek.
Tehát, ha van egy bazi nagy, túlsúlyos transzformátorunk, azt nem vihetjük ide oda az országban, csak ha erre az igénybe vett közutak kezelői (például a Magyar Közút Nonprofit Zrt.) engedélyt adnak.
Az, hogy mennyivel nyom többet a megengedettnél az a transzformátor, a jogszabály szempontjából lényegtelen, ez pusztán műszaki, forgalomtechnikai, útvonaltervezési szempontból számít.
A biztonság kedvéért megkérdeztük, hogy jól értelmeztük-e a jogszabályt. ""Magyarország területén a megengedett értékeket méret és súlyok tekintetében rendelet tartalmazza. Az abban szereplő értékektől való eltérés estén a jármű vagy járműszerelvény közútkezelői hozzájárulás kiváltására kötelezett. A jogszabály a túllépés mértékére vonatkozóan nem tartalmaz felső határt, annak csak a jármű műszaki paraméter értékei és az engedélyezési eljárásban feltártak (például nincs járható útvonal) lehetnek a korlátai"" – közölte az Indexszel a Magyar Közút Nonprofit Zrt. kommunikációs osztálya mindezzel kapcsolatban.
A Közút arról is tájékoztatta az Indexet, hogy a konkrét, péntekről szombatra virradó éjjel történt szállítás esetében a járműszerelvény a műszakilag megengedett értékeket nem lépte túl, a használt útvonalon lévő hidak teherbírását független hídszakértő megvizsgálta, és alkalmasnak találta azokat a szállítmány áthaladására, a szállító (azaz az MVM OVIT) a közútkezelői hozzájárulásban előírt feltételeket maradéktalanul betartotta.
A Magyar Közút hangsúlyozta, hogy a szabályok a speciális szállításokra kiadott hozzájárulások esetében mindig ugyanazok: először megvizsgálják a szállító jármű műszaki paramétereit, majd jön az alkalmas útvonal meghatározása, és csak az előzetes feltételek teljesítése után adható ki a hozzájárulás. A közútkezelőtől azt is megtudtuk, hogy ilyen jellegű „extrém” szállítások nem túl gyakoriak, évente egy-kettő, legfeljebb öt esetben akadnak rendkívül speciális darabok. A kis mértékben túlsúlyos, túlméretes szerelvényekből jóval több van: a kiadott engedélyek száma tavaly meghaladta a 130 ezret.
Hogy milyen paraméterek alapján számít túlsúlyosnak vagy túlméretesnek egy jármű, az alábbiakban szó idézzük a rendeletet (kiemelés tőlünk):
2. § (1)(...) túlsúlyos járműnek minősül az a jármű vagy járműszerelvény, amely
a) össztömeg vonatkozásában
aa) kéttengelyes jármű esetén a 20 tonnát,
ab) háromtengelyes jármű vagy csuklós jármű esetén a 26 tonnát,
ac) négy- vagy ennél több tengelyes jármű vagy csuklós jármű esetén a 32 tonnát,
ad) háromtengelyes járműszerelvény esetén a 28 tonnát,
ae) négytengelyes járműszerelvény esetén a 38 tonnát,
af) öt- vagy ennél több tengelyes járműszerelvény esetén a 40 tonnát,
b) tengelyterhelés vonatkozásában
ba) a jármű bármely tengelye, valamint
bb) két tengelyből álló tengelycsoport esetén, ha a szomszédos tengelyek egymástól mért távolsága kisebb, mint 1,00 méter,
a 11,5 tonnát,
c) tengelycsoport-terhelés vonatkozásában
ca) két tengelyből álló tengelycsoport esetén, ha a szomszédos tengelyek egymástól mért távolsága legalább 1,00 méter, de 1,30 méternél kisebb, a 16,0 tonnát,
cb) két tengelyből álló tengelycsoport esetén, ha a szomszédos tengelyek egymástól mért távolsága legalább 1,30 méter, de 1,80 méternél kisebb, a 19,0 tonnát,
cc) három tengelyből álló tengelycsoport esetén, ha a szomszédos tengelyek egymástól mért távolsága 1,30 méternél kisebb, a 22,0 tonnát,
cd) három tengelyből álló tengelycsoport esetén, ha a szomszédos tengelyek egymástól mért távolsága legalább 1,30 méter, de 1,80 méternél kisebb, a 24,0 tonnát, valamint
ce) háromnál több, páratlan számú tengelyből álló tengelycsoportban elhelyezkedő, a (4) bekezdés b) pontja szerint képzett, három tengelyből álló tengelycsoport esetén 28,5 tonnát
meghaladja.
(1a)(...) túlméretes járműnek minősül az a jármű, vagy járműszerelvény, amely mérete vonatkozásában:
a) a 4,00 méter magasságot,
b) a 2,6 méter szélességet,
c) szóló jármű esetén a 12,0 méter hosszúságot, a d) alpont kivételével,
d) az f) alpontba nem tartozó autóbusz esetén a 15,0 méter hosszúságot,
e) nyergesvontatóból és félpótkocsiból álló járműszerelvény esetén a 16,50 méter hosszúságot, valamint
f) az e) alpontba nem tartozó járműszerelvény vagy csuklós autóbusz esetén a 18,75 méter hosszúságot
meghaladja.
(2) A megengedett legnagyobb tengelyterhelést meghaladó járműnek minősül a jármű abban az esetben is, ha a tengelycsoportba tartozó bármely tengely terhelése meghaladja a 11,5 tonnát.
(3)A jármű az eltérés mértéke szerint lehet
a) kis mértékben
aa) ha az eltérés 5%-nál kisebb,
ab) ha az eltérés 5% vagy annál nagyobb és 10%-nál kisebb,
b) nagy mértékben - ha az eltérés 10% vagy annál nagyobb és 20%-nál kisebb -,
c) rendkívüli mértékben,
ca) ha az eltérés 20% vagy annál nagyobb és 30%-nál kisebb,
cb) ha az eltérés 30% vagy annál nagyobb és 50%-nál kisebb,
d) különösen nagy mértékben - ha az eltérés 50% vagy annál nagyobb -
túlsúlyos, illetve túlméretes jármű.
(4) Háromnál több tengelyből álló tengelycsoportot ellenőrzési szempontból kettes és hármas tengelycsoportokra kell felosztani úgy, hogy
a) páros számú tengelyből álló tengelycsoport esetén kettes tengelycsoportokat,
b) páratlan számú tengelyből álló tengelycsoport esetén pedig a tengelycsoport utolsó három tengelyéből hármas tengelycsoportot, ezt megelőző tengelyeiből pedig kettes tengelycsoportokat
kell képezni.
(5) Az (1) és a (4) bekezdésben foglaltak alkalmazásakor a járműnek kizárólag azt a tengelyét kell tengelyként számításba venni, amelynek kerekei a mérés időpontjában az úttesttel érintkeznek.

(Borítókép: Mihádák Zoltán/MTI)
"
13,techtud,"Nincsenek könnyű helyzetben most a Leica fejesei, a német fényképezőgépgyártó ugyanis rövid idő alatt irtó kényes helyzetbe manőverezte magát a szuperfontos kínai piacon, de még azon kívül is. A marketingkatasztrófa egy imázsfilmmel kezdődött: a brazil F/Nazca Saatchi & Saatchi reklámügynökség egy ötperces kisfilmet jelentetett meg A vadászat (The Hunt) címmel, aminek eredeti szándéka az volt, hogy a világ konfliktuszónáiból tudósító fotóriporterek előtt tisztelegjen.
A filmecske 3-4 nehezen behatárolható afrikai és közel-keleti helyszínen mutatja be a fotóriporterek történelmet dokumentáló munkáját, de van egy tökéletesen beazonosítható, fő történetnek számító esemény is benne: Peking, 1989 – a Tienanmen téri vérengzés. A film a sajtófotó-történet egyik legikonikusabb fotójának, az 1990-es World Press Photo pályázaton az Év fotója díjat elnyerő, Tank man néven emlegetett kép születésének körülményeit dramatizálja.
Látunk egy fotóst, aki hotelszobája ablakából fotózza a diáktüntetés vérbe fojtását, amikor kínai katonák rontanak be, átkutatnak mindent és elkobozzák a negatívokat, kitépik a kamerából a filmet és megfenyegetik a férfit. Ő a feszült helyzet ellenére visszatér a felforgatott szobájába, reszkető kézzel betölt egy friss filmet a kamerájába és eltökélt tekintettel folytatja a fényképezést. A Leica-imázsfilm egy üzenettel zárul: ""This film is dedicated to those who lend their eyes to make us see"" (kb: ""Ez a film azok előtt tiszteleg, akik kölcsönadják szemüket, hogy felnyissák a miénket""), aminek végére a jól ismert piros Leica logó tesz pontot.
Hogy miért lett a céges öntökönszúrás iskolapéldája ez az amúgy nem is rossz reklámfilm? Több tényező is hozzájárult a Leica-fiaskóhoz.
A harminc évvel ezelőtt, 1989. április 14-én kezdődött, június elején tankokkal eltiport Tienanmen téri tüntetéssorozat a kínai közelmúlt legkényesebb politikai eseménye, aminek még az emlegetését sem nagyon tűri a jelenlegi kínai vezetés. A film megjelenése után a kínai közösségi médiában az ország kormányához lojális netezők felhördültek, hogy miképp adhatja hozzá a nevét az a Leica, amelyik a kínai Huawei stratégiai partnere (a Leica gyártja a kínai mobiltelefon-óriás telefonjaiba a kamerák lencséit) és szeretne minél többet kiharapni a hatalmas kínai fotóspiac tortájából is. A kínai hatóságok sem tétlenkedtek, a német céget büntető netcenzúrázó lépésként leiltották a Leica szó használatát az ország összes közösségi média platformján.
És ez még csak a kezdet volt. A kínai érdekeltségeit féltő Leica azonnal becsicskult (elnézést, nincs rá jobb szó), és elhatárolódott a filmtől, azt állítva, hogy az égvilágon semmi közük nincs hozzá. Április 19-én azt közölték, hogy a film az engedélyük nélkül készült, a Leica csoport egyik cége sem rendelt ilyet, fizetni sem fizettek érte, jóvá sem hagyták. Hovatovább jogi lépésekkel fenyegették meg a film készítőit, a Leica brand jogszerűtlen használata miatt.
Na, ehhez azért a F/Nazca Saatchi & Saatchi ügynökségnek is lett egy-két szava, egy az egyben visszautasítva a Leica állításait. A brazil reklámcég szerint 2012 óta dolgoznak a Leicával, egy sor médiamegjelenésük volt korábban, természetesen mindegyik a Leica jóváhagyásával, és amúgy is, saját érdekükből soha nem is adnának ki a kezükből olyan munkát, amire nem bólintott rá a megrendelő. Az először Brazíliában bemutatott filmre nagyon büszkék, szögezte le a F/Nazca Saatchi & Saatchi, hozzátéve, hogy bizonyosak benne, hogy maradandót alkottak vele.
Akárhogy is történt a film megrendelése (valószínűleg nem fog kiderülni), itt még nem ért véget a jónevű német cég vesszőfutása. A filmet ugyanis megrágta és kiköpte a fotós szakma is, szakértők, fotóriporterek szedték ízekre. Sokan felrótták, hogy egy béna sztereotípiát, a vakmerő, legendás fotóriporter szerepét állította előtérbe, olyan ugyancsak sztereotíp, egydimenziós figurák mellett, mint az érthetetlenül hadováló kínai katonák, az afrikai hadurak, vagy menekülő, burkát viselő nők. A film ráadásul csak egyetlen fotós nőt mutatott, csupán pár pillanatra, noha nyilvánvalóan léteztek és dolgoznak, sőt díjakat is nyernek fotóriporterként nők.
De tovább is van, mondjam még? A Spiegel kicsit beletúrt a harminc évvel ezelőtt Pekingben dolgozó fotóriporterek fotóstáskájába, és na, vajon mi derült ki?
Egyikük sem használt Leicát.
A hadsereg lánctalpasai elé álló férfi figuráját négy fotóriporter is megörökítette: a World Press-díjas Charlie Cole (Newsweek) mellett Jeff Widener (Associated Press), Stuart Franklin (Magnum/TIME) és Arthur Tsang (Reuters) is készített hasonló képeket ugyanabból a hotelből (Cole és Franklin ugyanarról az erkélyről). A Spiegel megkérdezte őket, és mind a négyen azt válaszolták, hogy
nem német, hanem japán gyártmányú kamerákat, egész pontosan Nikonokat használtak, és sem a Leica, sem a brazil reklámügynökség nem kereste meg őket a filmmel kapcsolatban.
Hogy lássuk, pontosan milyen fényképezőgép szerepel a filmben, kikockáztuk a hotelszobában játszódó snitteket. Bár explicite nem látható Leica felirat a fotós kezében lévő kamerán – a film készítői gondosan letakarták vagy kiretusálták azt –, egy-egy pillanatra lehet látni a a gép típusát, és felvillan a Leica jellegeztes piros pöttye is. Tehát egyértelműen Leica kamerát adtak a fotóst játszó színész kezébe. Na, de milyet? A váz jobb oldalán jól kivehető az R7 jelzés, tehát egy Leica R7 kisfilmes tükörreflexes fényképezőgép látható a reklámban. És ez újabb rossz pont: az R7 kamerákat 1992 és 1996 között gyártotta a Leica, tehát nem elég, hogy nem Nikon van a fotós kezében, de még csak nem is korhű a kellék.
Nos, innen szép nyerni."
14,techtud,"San Joséban tartja a Facebook a fejlesztői konferenciáját, ahol mindenki arra várt, hogy mit is jelent be Mark Zuckerberg. Az nem kérdés, hogy még mindig ez a legnépszerűbb közösségi oldal, viszont az elmúlt időszakban annyi volt körülötte a botrány, hogy azt előre borítékolni lehetett, hogy nagy hangsúlyt kap majd a biztonság.
És most kiállt Mark Zuckerberg, és azt mondta, hogy a jövő privát.
Nagy öröm volt mindenkinek, hogy végre erre rájött, talán hamarosan tényleg nem kell azon aggódni, hogy kihez kerülnek az adataink. Úgy jellemezte, hogy az emberek életében van a nyilvános tér, és van a nappalijuk, ahova megválogatják, hogy kiket engednek be. Ebben a nappaliban van a jövő, és most azon dolgoznak, hogy sokkal egyszerűbbé tegyék, hogy ezt a kis privát nappalit kiélvezhesse az ember, és a valóságban ne is kelljen meghívni senkit.
Az adatokat pedig úgy tudják a legjobban megóvni maguktól, ha maguk előtt is titkosítják. Zuckenberg szerint a közösségi média elsődleges szerepe az volt sokáig, hogy az egész világot elérjük, de azóta egy kissé változott a helyzet, és már a magánélet is fontos, azaz most már egyáltalán nem fontos az az embereknek, hogy a hárommal ezelőtti munkahelyéről ismert portás is lássa, hogy hova ment nyaralni.
Sokkal világosabb, gyorsabb és egyszerűbben áttekinthető, letisztultabb lesz maga a Facebook, ezt az amerikaiaknak ma, a következő hetekben pedig az egész világ megtapasztalhatja. Eltűnik belőle a markáns kék szín is.
A közösségek legalább annyira fontosak mint a család, és hiszik, hogy minden ember életében van olyan közösség, ami fontos neki, ezért újragondolták a csoportokat, és a következő időszakban minden felhasználót szeretnének minél több őt érdeklő csoportba terelni, hogy ott nyugodtan beszélgethessenek bármiről.
Az egészséggel foglalkozó csoportokban például lehet majd névtelenül kérdezni, a játékos csoportokban privát beszélgetéseket lehet kezdeményezni, és egyszerűbb lesz az oldalon a programokat is megtalálni. Amellett, hogy könnyebben meg lehet majd találni azokat a csoportokat, amik érdekesek lehetnek, egyszerűbb is lesz jelenteni azokat, amik nem tartják be az irányelveket, és például folyamatosan kamuhíreket osztanak meg.
Jön a Facebook Dating és a Secret Crush. Előbbi egy klasszikus társkereső, utóbbinál az ismerősöket lehet listázni aszerint, hogy ki az, akivel esetleg a barátságnál többről is szó lehet.
Ha az illető is felveszi az embert az ő listájára, akkor pedig erről mindkét felet értesítik, és a többi már rajtuk múlik. Aki barátkozni szeretne, annak lesz barátkereső alkalmazás is.
A felhasználóknak nem szabadna aggódni azon, hogy amit mondanak, amiről beszélgetnek, az majd a jövőben -például egy hekkertámadásnak köszönhetően- napvilágra kerülhet. Ha valaki meztelen képeket küld magáról ismeretleneknek, azt persze a titkosítás sem fogja megvédeni a lebukástól a jövőben sem, de a kormányok, hekkerek és maga a Facebook sem tud majd többé belenézni például az üzenetekbe.
Ez adatvédelmi szempontból mindenképpen előrelépés, de azt Zuckerberg is leszögezte, hogy biztonsági szempontból, azért ez egy összetett kérdés, de dolgoznak az egyensúlyon, azaz hogy a nagy titkosítás közepette azt azért mégiscsak kiszűrjék, ha valaki nem éppen jó dolgokra szeretné használni a csevegőprogramokat.
Ezen a kérdéskörön egyébként már jó ideje dolgoznak, és most úgy tűnik sikerült megoldást találniuk, de az nem derült ki, hogy egészen pontosan mi is lesz ez, bár Zuckerberg igyekezett hangsúlyozni, hogy még nincs meg minden válaszuk, de 
a cél az, hogy hamarosan mindenki azt mondhasson, és az lehessen a Facebookon, aki csak szeretne, persze csak ha továbbra is jóra szeretné használni az oldat.
A titkosított és privát beszélgetések alapja, hogy a legjobb csevegőprogramot kapják a felhasználók, ez pedig azt jelenti, hogy alapjaiban újul meg a Messenger, és ez alatt azt kell érteni, hogy a gyakorlatilag újraírták az egész kódot. A megújulás a Project Lightspeed nevet kapta, és az ígéretek szerint gyorsabb lesz, kevesebb energiát és memóriát fogyaszt majd, és az ígéretek szerint úgy lesz 30 MB méretű az alkalmazás, hogy sokkal stabilabb lesz, és sokkal több funkciója lesz, mint annak a Messengernek, amit most is használnak az emberek.
Szeretnék, ha a titkosítással, és a megújulással, ez lenne a világ legjobb és leggyorsabb privát csevegőprogramja. Ha a WhatsApp-ot is beleszámoljuk, akkor a Facebooknak köszönhetően 2 milliárd ember fog majd titkosítottan beszélgetni világszerte.
Nem csak a telefonon lesz elérhető, érkezik egy új desktop app is, ami Windowson és Mac-en is fut majd ez várhatóan őszig hozzánk is elér.
Jönnek olyan új funkciók is, mint a közös videónézés, azaz tényleg egy olyan nappalit álmodtak meg a Facebooknál ahova már teljesen felesleges áthívni az ismerősöket is, csak elég megbeszélni velük, hogy melyik filmet akarják megnézni, és a film mellett azt is látni lehet, hogy mikor alszik el a másik, és önti le sörrel a saját kanapéját.
Egy újabb hasonlóság a kínaiak kedvenc csevegőprogramjával, hogy fizetésre is lehet majd használni a WhatsAppot, Instagramot vagy a Facebookot is. Egyelőre ez csak az Amerikai Egyesült Államokban lesz elérhető, de Zuckerberg szerint legalább annyira egyszerűnek kellene lenni pénzt utani, mint feltölteni egy fotót, és ha belegondolunk, hogy több ember használja a Facebookot, Instagramot vagy a WhatsAppot, mint ahánynak bankszámlája van, akkor ez nem is olyan ördögtől való gondolat. Nem csak pénzt lehet utalni, de az Instagramon és a Facebook Marketplace oldalán is lehet majd használni ezt a szolgáltatást, gyakorlatilag olyan lesz, mintha egy online bolt lenne, ahol bárki lehet eladó.
Teljesen megújul a kamera, és az is sokkal átláthatóbb lesz, és egy csomó izgalmas kérdést, matricát, bármit rá lehet tenni, mint mikor történetet csinál az ember. Tényleg jön az a funkció, hogy beállítástól függően nem lehet majd látni, ki hány lájkot kapott a képére, mert ezzel nem akarnak másokat frusztrálni, de az influenszerek valószínűleg a kardjukba dőlnek.
Az Instagramon felveszik a harcot az online bántalmazás ellen is , ehhez több új lehetőséget is bemutattak, az egyszerű figyelmeztetéstől kezdve a komolyabb dorgálásig terjed a skála, egyelőre nem látni, hogyan működik majd ez a gyakorlatban.
Jön az adománygyűjtés lehetősége, és lesz egy dedikált tab, a vásárlásokra is, hogy akár közvetlenül a gyártóktól is be lehessen szerezni a termékeket, vagyis olyasmi lesz, mint az Etsy, azzal a csavarral, hogy itt a felhasználó a kedvenc sztárjának és influenszerének a cipőjét is megveheti, ha az hozzákapcsolta a márka és a típus oldalát is. Egyelőre ez is csak az Egyesült Államokban működik majd, így nem kell attól aggódni, hogy lelkes influenszerek a szelfijüket posztolva a papírtörlő és a zacskós tej vásárlását is bejelölgetik megfelelő százalék reményében.
Bemutatták az Oculus Rift S és az Oculus Quest VR-szetteket, utóbbi érdekessége, hogy nem lesz hozzá vezeték. Amerikában már most elő lehet rendelni, mindkettő 399 dollárba, azaz nagyjából 115 ezer forintba kerül. Könnyen lehet majd beállítani, és a barátok játszhatnak vele úgy, hogy nem is kell egy szobában de akár egy országban lenniük, azaz mostantól egy virtuális tánctéren vagy harcmezőn is bandázhatnak. De ha mégis átjönnének az ismerősök a TV-re kivetítve, és telefonon ők is részt vehetnek a játékban anélkül, hogy lenne rajtuk VR szemüveg.
Az utóbbi hónapokban rengeteg újítást beígért Zuckerberg, 2018-at azzal összegezte, hogy elmondja, mennyi mindent tettek, hogy biztonságosabb legyen az oldal, hogyan vették fel a harcot a kamuprofilokkal és kamuhírekkel szemben, hogy küzdenek a kattintásvadász vírusvideók ellen, és azt is büszkén bejelentette, hogy a mesterséges intelligencia segítségével a terrorizmussal kapcsolatos tartalmak 99 százalékát már az előtt ki tudják szűrni, hogy nyilvánosság elé kerülne. Ennek azért ellentmond, hogy a christchurch-i terrortámadást úgy tervezték meg, hogy az a közösségi oldalakra legyen optimalizálva.
Márciusban arról beszélt, hogy szeretné ha a kisebb közösségek közti privát interakciók kapnának nagyobb szerepet ahelyett, hogy nagy tömegek előtti megosztásokra helyeznék a hangsúlyt. Arról is beszélt, hogy az üzeneteket titkosítaná a végfelhasználók között, azaz se hackerek, se a titkosszolgálat de még a Facebook sem férne hozzá, és az önmegsemmisítő üzenetek is szóbakerültek, azaz a csevegések egy hónap vagy egy év után törlődnének, és évek óta szó van arról is, hogy nem csak a profilt lehetne törölni, de azzal a lendülettel a cégnél tárolt adatokat is, és még azt is kilátásba helyezte, hogy egy új kriptovaluta is jöhet, azaz többé-kevésbé tartotta a szavát, és megvalósulni látszanak azok az elképzelések, amivel egy jobb, és kevésbé botrányos Facebook megszületését várta.

(Borítókép: Stephen Lam / Reuters.)
"
15,techtud,"A cseh koalíciós kormány megállapodásának értelmében Csehország hétszázalékos digitális adót vet ki az olyan nagy internetes cégekre, mint a Facebook vagy a Google – írja az MTI.
A CTK hírügynökség a pénzügyminisztériumtól és a CSSD-től kapott értesülésekre hivatkozva azt közölte, hogy a prágai pénzügyminisztériumnak május végéig kell kidolgoznia a vonatkozó konkrét javaslatot. A pénzügyi tárca konzervatív becslése szerint az adóból, amelyet 2020 közepén vezetnének be, évente mintegy ötmilliárd korona folyna be az államkasszába.
Alena Schillerová pénzügyminiszter elmondta, a digitális adó a legjelentősebb globális szereplőkre fog vonatkozni, egészen konkrétan azokra a végekre, amelyek globális szinten évente több mint 750 millió eurós forgalmat bonyolítanak le. Az adót állítólag nem a nyereségre, hanem az internetes cégek forgalmára vetik majd ki, az érintett cégeknek eddig kötelező lesz megnevezni egy képviselőt, aki a csehországi adókötelezettségeiket intézi.
Schillerová egyébként azt is kiemelte, hogy az intézkedéssel arra reagálnak, hogy az Európai Unió és az OECD szintjén sikertelen és lassú a megoldások keresése. Az európai uniós tagállamok pénzügyminiszterei még március közepén kaszálták el az európai szintű IT-különadót, miután Dánia, Finnország, Írország és Svédország sokadjára vétózta meg az ötletet.
A franciák és az osztrákok egyébként már kacérkodtak a digitális adóval, a magyar kormány pedig már három évvel ezelőtt uniós szintű szabályozást sürgetett a nemzetközi techcégekre."
16,techtud,"Brit kutatók szerint a vizeletvizsgálat ugyanolyan hatékony lehet a méhnyakrákot okozó HPV-vírus kiszűrésében, mint a sok nő számára kellemetlen, szorongást okozó kenetteszt, így egy ilyen módszer jelentősen meg tudná növelni a szűrővizsgálatokon megjelenő nők számát – írja az MTI.
Az Emma Crosbie által vezetett kutatócsoport a BMJ Open című szaklapban publikálta a tanulmányát, ez alapján pedig egyáltalán nem biztos, hogy a HPV-szűrés csak a jelenlegi módszerrel végezhető. Az egyetem kutatói 104 kolonoszkópiás klinikán lévő nőt kértek fel arra, hogy vegyenek részt a vizeletvizsgálatban, az eredmények alapján pedig kiderült, hogy
a vizeletből ugyanúgy meg lehetett állapítani a méhnyakrák kockázatát, mint a hagyományos kenetteszttel.
Crosbie elmondta, különösen azért örülnek a sikernek, mert szerintük így nagyobb arányban mennek majd el a nők méhnyakrákszűrésre, de egyelőre további kutatásokra van szükség ahhoz, hogy megerősíthessék az első eredményeket. Addig azonban továbbra is nagyon fontos, hogy a nők megjelenjenek a szűréseken, mivel ez életmentő lehet számukra.
A brit egészségügyi szolgálat (NHS) szerint a méhnyakrákszűrésre járó nők száma nagyon alacsony: a teszten megjelenők aránya 71 százalék, vagyis angol nők milliói nem mennek el legalább 3 és félévente a szűrésre."
17,techtud,"Most először találták meg a csillagászok annak a nóvának a maradványait, amit időszámításunk előtt valószínűleg kínai csillagászok is megfigyeltek. A Göttingeni Egyetem kutatócsoportja az Astronomy & Astrophysics című szaklapban publikált tanulmányában közölte az eredményt – írja a phys.org.
A nóva röviden összefoglalva olyan hidrogénrobbanások egy csillag felszínén, ami egy megfigyelő számára a csillag fényességének hirtelen növekedéseként látszódik, a robbanás után pedig egy fényes ködfolt marad a csillag helyén.
Mind a hely, mind a fényesség megfelel egy i.e. 48-ból származó kínai csillagászati megfigyelésnek, bár ők valószínűleg még a nóvát látták ugyanezen a helyen.
– mondta Fabian Göttgens, a tanulmány szerzője a jelenséggel kapcsolatban.
A maradványokat a Nyilas csillagképben található Messier 22 gömbhalmazban szúrták ki a kutatók, ami egyike a Tejútrendszer körül keringő 150 ismert gömbhalmaznak – ezek nem meglepő módon gömb alakú halmazok, melyek több százezer csillagot foglalnak magukba.
Az újonnan felfedezett maradványok egyébként egy vörös ködfoltot képeznek a gömbhalmazban, melynek átmérője nagyjából nyolcezerszerese a Föld és a Nap közti távolságnak. A mérete ellenére egyébként a ködfolt annyira nem nehéz, a tömege mindössze a harmincszorosa a Földének, mert a gáz nagy része a robbanás során elillant."
18,techtud,"Tízszer gyorsabban olvad a világ legnagyobbjaként számon tartott Ross-selfjég egyik kulcsfontosságú pontja az óceánt felmelegítő napsütés miatt – írja a Motherboard.
A selfjég olvadásával foglalkozó tanulmányt a Nature Geoscience című szaklapban publikálták a kutatók, akik szerint a napsütés által okozott felmelegedést sokszor lebecsülik, de egyértelműen ez volt az egyik legfontosabb tényezője a nagyjából Franciaország méretével megegyező jégtömeg meglepően gyors olvadásának.
Ennek a lényege nagyjából annyi, hogy nyáron a Nap felmelegíti az óceán felső rétegét a régióban, ami aztán bekerül a selfjég alá, aminek így magasabb hőmérsékletet kell kibírnia. Az ekkora méretű jégtáblák stabilitását általában a mélyebben lévő meleg víznek való kitettséghez szokták kötni, de a kutatók szerint a felszínen felmelegedő víz is fontos szerepet játszik a kérdésben.
A tanulmány elkészítése során a kutatók négy éven keresztül figyelték a jégtömeget különféle helyeken, a sűrűsége mellett olyan adatokat is begyűjtve, mint a hőmérséklet, sótartalom és olvadási ráta. Az eredményeik azért is fontosak, mert a napsütés általi felmelegedés és az olvadás viszonya meghatározhatja a selfjég jövőjét.
A klímaváltozás miatt valószínűleg kevesebb lesz a jég és magasabb lesz a víz felső rétegén hőmérséklete a Ross-tengeren, ami azt jelenti, hogy a jövőben még tovább fog majd nőni az olvadás mértéke.
– mondta Craig Stewart, a kutatócsoport vezetője.
A Ross-selfjég egyébként elengedhetetlen az óceánba tartó gleccserek lelassításához: ha összeomlana, akkor rövid időn belül több méterrel is megemelkedne az óceánok vízszintje. A kutatók szerint persze ettől egyelőre még nem kell tartani, de az átlagosnál gyorsabb olvadás ettől még mindenképpen aggasztó."
19,techtud,"Érzékeny adatokat tartalmazó védtelen szervert fedeztek fel kiberbiztonsági szakértők, akik szerint a 24 gigás adatbázisban tárolt adatok összesen 80 millió amerikai háztartást érintenek – írja a CNET.
A két szakértő nem ment bele a részletekbe, az azonban kiderült, hogy a nevek, életkorok és nemek mellett az érintettek családi állapota, jövedelme és még a pontos tartózkodási helye is szerepelt az adatok között. Ezek egy része egyébként kódolva volt, a másik részéhez viszont bárki szabadon hozzáférhetett.
Noam Rotem, a csapat egyik vezetője elmondta, hogy ezeknek az adatoknak semmi esetre sem lenne szabad így parlagon hevernie, főleg mert az elérésükhöz semmi másra nem volt szükség, csak az adatbázis IP címére. A szakértők szerint egyébként semmi nem utal arra, hogy kiberbűnözők hozzáfértek volna az adatokhoz, ennek ellenére azonban elég aggasztó az ügy, az érintettek száma ugyanis akár több százmilliós is lehet.
A felhő alapú szervert egyébként a Microsoft hostolta a saját, Azure névre hallgató platformján, de miután tájékoztatták őket a biztonsági résről, felvették a kapcsolatot a tulajdonossal, hétfőn pedig végül le is kapcsolták az adatbázist.
A megszerzett adatokkal akár a cégek forráskódjaihoz is hozzáférhetnek."
20,techtud,"Az emberek nagyon nagy része kifejezetten utálja, ha valaki elrontja a szórakozását azzal, hogy előre elmondja egy-egy sztori, film, regény, vagy tévésorozat végét vagy egy fontos fordulópontot, azaz spoilerezik. Ennek ellenére mégis sokan akarva-akaratlanul képesek idő előtt lelőni poénokat, halálokat, vagy éppen azt, hogy ki a gyilkos.
Aki pedig kedvenc sorozata vagy filmje egyik részét szeretné gyermeki ártatlansággal megélni anélkül, hogy pontosan tudná, hogy annak a csatának mi lesz a vége, vagy hogy mikor jön a csavar, az általában jobb ha fel sem merészkedik a közösségi oldalakra vagy úgy egyáltalán az internetre. Pedig a kutatók szerint egyáltalán nem baj, ha előre tudjuk, mi lesz a történet vége.
Aki azt hiszi, hogy eljön egyszer az a világ, hogy az internet spoilermentes övezet lesz, az nagyon téved. Sőt a spoiler olyan dolog, amivel meg kell tanulni együtt élni. A legutóbbi foci-vb idején például egy szórakozóhelyen néztük a meccset, még csak azt sem lehetett mondani, hogy bármelyik csapat úgy állt volna, hogy hamarosan helyzete lesz, amikor a szomszéd kocsmában már üvöltötték, hogy gól. Ugyanazt a meccset néztük, de nálunk csúszott pár másodpercet a közvetítés, és amikor megszerezte az egyik csapat a labdát, már tudtuk, hogy ebből hamarosan sikeres támadás lesz. Nem kellett hozzá még csak internet vagy közösségi média, és figyelmetlen ismerős sem, hogy elspoilerezzenek egy gólt.
Elég egy óvatlan internetes keresés a színész nevére vagy a sorozatra, és még rá sem kell kattintani a cikkre, hogy már az ajánlóból kiderüljön, hogy egyébként ő már meghalt a sorozatban. Persze van, akit pont az érdekel, amit más el szeretne kerülni - de vajon van-e lehetőség arra, hogy ez az egész beleegyezésen alapuljon, azaz tényleg csak azt lehessen spoilerezni, aki kifejezetten kéri? És vajon meddig beszélhetünk spoilerezlsről? 
EGY KLASSZIKUS KÖNYV ESETÉBEN sEM SZABAD LEÍRNI, HOGY MI A CSAVAR, MERT VANNAK, AKIK NEM OLVASTÁK? HA EGY SOROZATBAN MEGHAL AZ EGYIK FŐSZEREPLŐ, ÉS EZ KÜLÖNFÉLE CSELEKMÉNYEKHEZ VEZET, AKKOR EZEKRŐL MEDDIG NEM LEHET ÍRNI, AZOKAT VÉDVE, AKIK AKÁR TÖBB ÉVADDAL LE VANNAK MARADVA?
Persze lehet azt mondani, hogy elég annyi, hogy néhány napig kerüli az ember az interneten a kedvenc sorozatáról szóló fórumokat, nem kattint a cikkekre, esetleg telepít valamilyen spoilerfigyelő kiegészítőt a böngészőre. Twitteren le lehet némítani a filmre vagy sorozatra utaló bejegyzéseket, le lehet tiltani a kommentek megtekintését, de így sem teljes a biztonság.
A Facebook például azt tanácsolja, hogy érdemes kikövetni, majd az évad vége után visszakövetni a sorozatban szereplő színészeket és a sorozat hivatalos oldalát is, mert ezzel is el lehet kerülni a veszélyeket. Ami talán igaz is, de ha az ismerősök spoilereitől is meg akarja magát óvni az ember, akkor ezt a tanácsot követve a legegyszerűbb, ha leiratkozik az egész közösségi médiából, sőt a legegyszerűbb ha az internetre se kapcsolódik, a villamoson meg zenét hallgat teljes hangerőn, nehogy a szomszéd beszélgetésből elcsípjen egy félmondatot.
A Netflix néhány éve megkérdezte a jelenségről a felhasználóit. 21 százalékuk szerint teljesen rendben van, ha azonnal kikerül az internetre valamilyen csavar, 76 százalék szerint a spoiler az élet velejárója, és 94 százalék akkor is megnézi a filmet vagy sorozatot, ha azt elspoilerezték neki. Valószínűleg a többségüket nem teszi boldoggá a tény, hogy valaki elmondta előre, mi fog történni, de erre a kutatás nem tért ki. 
A filmstúdiók is harcolnak az ellen, hogy idő előtt kiderüljenek részletek a filmről. Az egyik éllovasa ennek a Marvel, akiknek a való életben is sikerült úgy kialakítani az univerzumukat, hogy a legutóbbi Bosszúállok-filmben a legtöbb színésznek sem állt össze teljesen egyértelműen, hogy mi is történt. Ráadásul a film rendezői, Joe és Anthony Russo egy nyílt levélben próbált hatni a nézőkre, hogy semmiképpen se rontsák el az élményt a többieknek, ahogyan ezt ők sem szeretnék ellenkező esetben. 
Az ókori görögök az első percekben elspoilerezték az egész drámát, és már az elején megmondták, hogy mi lesz a vége. Shakespeare történetei is gyakran olyan ismert történetek vagy történelmi események feldolgozásai voltak, amiket a közönség ismert, és rengeteg 18. vagy 19. századi regényben a cselekményt már a fejezetcímben ismertetik. 
De az élet sokkal kegyetlenebb volt azokhoz, akik az online filmnézés előtti időkben is utálták a spoilereket. Ha valaki lemaradt a csütörtöki sorozat legújabb részéről, semmi sem védte meg, másnap mindenki erről beszélt, és az illetőnek lehetősége sem volt elmenekülni - de nem is nagyon érdekelt senkit, hogy a másik látta vagy nem látta. Azzal, hogy az ember elkényelmesedett, és ő dönti el, hogy mikor nézi meg az új részt, azt a kockázatot is vállalnia kell, hogy esetleg valaki elspoilerez neki egy-egy részletet. Ezt a képet azért árnyalja, hogy sok újságíró, blogger még a premier előtt megnézhet filmeket vagy sorozatokat, és akarva-akaratlanul le is lőhet néhány részletet idő előtt. Azokkal sem lehet felvenni a versenyt, akik egy sorozat teljes évadát egyhuzamban ledarálják, mikor az kikerül a netre.
A Vulture magazin 2008-ban hozott egy belső szabályzatot, eszerint sorozatoknál spoilerezni egy cikk szövegében már másnap lehet (persze erre érdemes felhívni a figyelmet), de három napot kell várni, hogy a címben is megjelenhessen valamilyen kulcsinformáció. A mozifilmek esetében egy hónapot kell várni, amikor már nem számít spoilernek ha a címben szerepel valamilyen lényegretörő információ a film cselekményéről. 
Léteznek olyanok, akik nem hogy nem háborodnak fel azon, ha valaki elmondja, hogy mi történt a filmben vagy a sorozatban, hanem kifejezetten keresik, és képesek már a mozi előtt elolvasni a film teljes történetét, és hogy kivel mi történik majd a filmben. A szakértők szerint a legtöbben horrorfilmeknél szeretik tudni, hogy mi lesz a cselekmény, mert így fel tudnak rá készülni lelkileg. Igaz, egy horrorfilm esetében azért olyan nagy lehetőségekről nem beszélhetünk, általában mindenki meghal, erre pedig spoilerezés nélkül is fel lehet készülni. De nem csak filmeknél szeretik az emberek előre lelőni akár saját maguknak is a poént, elég csak azokra gondolni, akik rendszeresen a könyvek utolsó oldalával vagy fejezetével kezdik az olvasást.
A pszichológusok szerint a személyiségtől is függ, hogy ki mennyire tudja elfogadni a spoilereket. Az Albany Egyetem tanulmánya szerint azok szeretik a spoilereket,
akik nem szeretnek túlzottan összetetten gondolkozni.
Ezzel ugyanis egyértelműsödhet, hogy ki miért csinálta azt, amit csinált. Rosenbaum és Benjamin Johnson, az amszerdami VU Egyetem kutatói 368 embert vontak be a vizsgálatukba, amikben először történeteket kellett elolvasniuk a résztvevőknek, néhányat spoilerezve. Utána személyiségtesztet is ki kellett tölteniük, és az derült ki, hogy azok az emberek, akik szeretnek komplex, absztrakt problémákat megoldani és elemezni, nem szeretik, ha előre lelövik a poént. Azok viszont, akik nem annyira fogékonyak az absztrakt kérdésekre, és hajlamosak felületesebb részletek alapján ítélni, például a szereplők kinézete vagy öltözködése alapján döntik el ki a szimpatikus karakter, egyáltalán nem élik meg akkora a drámaként, ha valaki idő előtt elmondja, mi a film vége.
Ugyanitt egy másik vizsgálat során két történetajánlót adtak az embereknek, az egyikben elspoilereztek néhány részletet, a másikban nem. Aztán elolvasták mindkét történetet, és megkérdezték, melyik tetszett jobban, és persze itt is bevetették a személyiségtesztet. Talán senki sem lepődik meg azon, hogy akik nem szerették a spoilereket, azok az érzelmeket jobban megélő emberek, akik szeretik az egész film alatt a bizonytalanság érzését, legyen szó arról, hogy túléli-e a főhős vagy hogy ki a gyilkos, vagy hogy összejön-e a férfi-nő nyomozópáros. Ha ettől az élménytől megfosztják őket és előre elmondják a végkifejletet, akkor elveszik tőlük ezt az élményt.
És úgy tűnik, hogy vannak a Trónok harca rajongók, akik a legtöbbször nem is tudják elkerülni a spoilereket, de ők azok, akik a BBC cikke szerint a legnyugodtabban kezelik a helyzetet. Az egyik rajongói oldal vezetője azt nyilatkozta, hogy ha ennél a sorozatnál derül ki idő előtt egy csavar, az sem teszi tönkre az élményt, mert nem feltétlenül az az izgalmas, hogy mi a konkrét cselekmény, hanem hogy hogyan jutnak el odáig. 
Akik szeretik előre tudni, hogy mi lesz a csavar, arról számoltak be, hogy így jobban odafigyelnek a filmre ahelyett, hogy azon aggódnának, hogy lemaradtak valami fontos részletről. Sokszor a csavar után új értelmet nyer az egész addigi történetszál. Elég csak például a Hatodik érzék című filmre gondolni, amit saját bevallásuk szerint is többen újranéztek, és a plusz információ birtokában másodjára már teljesen máshogy nézték a történetet, és egy csomó újdonságot észrevettek. 
Leavitt és Christenfeld 2011-ben azt mondták, hogy a történet végének ismerete csökkentheti a bizonytalanságot, és növelheti az élvezetet, azaz ha az ember már nem izgul azon, hogy vajon ki hal meg a csatában, mert pontosan tudja, akkor jobban oda tud figyelni a részletekre és például jobban átlátja, mi miért és hogyan történt, a kétértelműségeket jobban tudja értelmezni, és a következményeket is jobban érti. Azt figyelték meg, hogy akkor is megmarad az izgalom, ha tudják az emberek a csavart, csak nem arra fókuszálnak, hogy mi fog történni, hanem hogy arra, hogyan és mikor következik majd be. Ebben a tekintetben tehát teljesen igaza van a Trónok harca rajongóinak. 
Magát a jelenséget, ami szerint a történetet elrontó spoiler tulajdonképpen élvezetesebbé teszi a sztorit, spoiler-paradoxonként írják le a pszichológusok, és azzal magyarázzák, hogy az ember alapvetően szereti a történetmesélést, és az érzelmek, motivációk megértését keresi benne. Egy 1944-es tanulmányban azt igazolták, hogy az ember hajlamos ott is eseményszálat keresni, ahol nincs. Néhány háromszög és négyzet cikázásat szerelemi vívódásként értelmezték egy kutatás szereplői, és kiderült, hogy ha van egy teóriánk, akkor sokkal egyszerűbb annak mentén felépíteni a történetet, és ahhoz igazítani a szereplők viselkedését is. Ha van egy olyan történet, aminek tudjuk a végét, azt egyszerűbb követni és megérteni, ha tudjuk, mire megy ki. Vagyis például ha tudjuk, hogy meg fog halni valaki egy csatában, könnyebben felismerjük a sztori közben, hogy éppen most hibázott akkorát, ami az életébe kerülhet, vagy hogy egy apróságnak tűnő részlet, amit egyébként észre sem vennénk, milyen jelentős lehet a végkifejletben.
A kutatások értelmezése szerint egy szónál azért is ér többet egy történet, mert abban személysiégfejlődéstől kezdve morális tartalom, események láncolata, emberi kapcsolatok kerülnek kifejezésre. Ezt a logikát követve ennek az egésznek az egy mondatos kivonata csak az egész történet egy részletét emeli ki. 
azaz ha valaki el is szólja magát, hogy ki volt a gyilkos a krimiben, az még nem veszi el annak az élményét, hogy lássa a néző, hogyan jött rá a nyomozó, hogyan tört meg a gyilkos, hogyan sikerült megfelelő mennyiségű bizonyítékot előásni, megbánta-e amit tett, és a többi.
Tehát a tudomány nem arra tolja a felelősséget, aki elárulta a csavart, hanem a történetírókra. Az emberi elme ugyanis már csak olyan, hogy egy jó történetet többször is képes élvezni, azaz ha egy filmet teljesen elront a spolier, akkor ott a történettel van gond.
Arra, hogy egy jó történetet semmilyen spoiler nem tud elrontani, a legjobb bizonyíték, hogy mindenkinek van olyan film vagy könyv az életében, amit sokadjára is újra élvezni tud, pedig pontosan tudja, hogy mi lesz a vége, vagy mi lesz benne a csavar - és ha tényleg elrontana egy igazán jó történetet, hogy kiderül a végkifejlet, akkor senki sem készítene történelmi filmeket sem. A szakemberek egy része szerint teljesen felesleges azon aggódni, hogy idő előtt kiderült, hogy ki halt meg, bár abban egyetértenek, hogy vannak olyan filmek, mint például az előbb említett Hatodik érzék, amiben az egész élményt arra építették, hogy csak a végén derüljenek ki a fontos részletek.
A legjobb megoldás persze továbbra is az, ha az ember megpróbál odafigyelni és nem lövi le előre a csavarokat, akármennyire is kedvet érez rá, vagy legalábbis jó előre jelzi, hogy spoilerezni fog. Aki előre tudni szeretné a legfontosabb történéseket, az pedig egy gyors kereséssel úgyis megtalálhatja az interneten. Aki pedig belefutott egy nem kívánt részletbe, akkor miután kidühöngte magát, minél gyorsabban nézze meg az adott részt vagy filmet, és nyugtassa magát azzal, hogy még így is egy csomó újdonság és izgalom maradt. 

(Borítókép: Index.hu)
"
21,techtud,"A GDPR, azaz az Európai Unió általános adatvédelmi rendelete már tavaly május óta éles, mégis még mindig sok a bizonytalanság azzal kapcsolatban, hogy a gyakorlatban hogyan változtatja meg az életünket - már ha megváltoztatja egyáltalán. Ennek részben az az oka, hogy bár a rendelet minden tagországban közvetlenül alkalmazandó, az egyes országok jogszabályait mégis csak hozzá kell igazítani. Magyarországon ezért a feladatért egy GDPR-salálatörvény, a 2019. évi XXXIV. törvény felelős, amely minden érintett jogszabályban elvégzi a szükséges módosításokat. A salálatörvényt április 11-én hirdették ki, a módosítások április 26-án, azaz majdnem egy évvel a GDPR után léptek hatályba.
Az új európai rendelet közös nevezőre hozza a tagországok adatvédelmi szabályozásait, miközben az embereknek nagyobb kontrollt ad az adataik fölött, a cégeket meg óriási büntetésekkel fenyegeti.
Teljesen tiszta vizet azonban még ez sem öntött a pohárba. Ezt jól mutatta a bolti panaszkönyvek esete: április közepén mi is megírtuk, hogy ezentúl újfajta panaszkönyvre lehet szükség, hogy a vásárlók ne láthassák az előttük beírók személyes adatait. Később az Innovációs és Technológiai Minisztérium közleménye annyiban finomított ezen, hogy nem kell teljesen új panaszkönyv, elég, ha az eddig használtakból eltávolítják és elzárva tárolják a bejegyzéseket, hogy azokhoz más fogyasztók ne férjenek hozzá. De hasonló esetnek tűnt még tavaly ősszel az a hír is, miszerint a GDPR hatására eltűnhetnek a nevek a bécsi kaputelefonokról.
Ezekről eszünkbe jutott még egy rakás további olyan hétköznapi szituáció, amelyek eddig maguktól értetődőnek tűntek, de ha komolyan vesszük a GDPR szellemiségét, lehet, hogy fel kell őket áldoznunk a szigorúbb adatvédelem oltárán. Összegyűjtöttünk néhány ilyen esetet, és megkerestük velük Kulcsár Zoltánt, a PPOS adatvédelmi jogászát, hogy segítsen tisztázni, milyen eddig mindennapos gyakorlatoknál rezeghet ezentúl a léc (vagy miért nem). Nézzük az egyes szituációkat, illetve a szakértő válaszát:
panaszkönyv
Évek óta azt mondjuk az ügyfeleinknek, hogy nem jó az a gyakorlat, hogy a vásárlók elkezdik böngészni a többi vásárló ügyes-bajos bejegyzéseit, névvel és egyéb adatokkal. Meg kell oldani, hogy ne férjenek hozzá mások a bejegyzésekhez, amennyiben a vásárlók könyvébe bejegyzés kerül, azt haladéktalanul el kell távolítani és elzártan megőrizni, illetve a hatóság felszólítása esetén rendelkezésére bocsátani.
kaputelefon
Átesünk a ló másik oldalára. Természetesen van az a helyzet, amikor valaki nem szeretné feltüntetni a nevét a kaputelefonon (például védett tanú vagy az erőszakos feleség elől a gyerekével bujkáló apuka), de ezeket kellene külön kezelni, és nem kell leszedni az összes kaputelefon-címkét.
aláírásgyűjtő ívek
Nemcsak politikai, de bármilyen aláírásgyűjtésnél problémás, ha más is látja a többi résztvevő adatait. Gondoljunk csak bele, könnyen kideríthetem, melyik szomszédom ajánlotta az adott párt jelöltjét. Nekem nagy kedvencem, amikor egy 200 fős rendezvénynél (mivel „ennyi hoszteszt nem tudunk biztosítani”) körbeadják a jelenléti ívet, hogy névvel, elérhetőségi adatokkal regisztráljanak – miközben ma már mindenkinél van egy kézi “szkenner”.
papíron gyűjtött hírleveles feliratkozás
Önmagában a papíros gyűjtés teljesen rendben van, ha az egyéb feltételek is teljesülnek.
iskolai névsorok, kifüggesztett vizsga- és versenyeredmények
Sőt, akkor vegyük ide a nyilvános felelést is. Ha mindezeket alaposan megvizsgálnánk, bizony arra jutnánk, hogy nagy a baj. Azt az olvasóra lehet bízni, hogy az adatkezelési gyakorlattal nagy a probléma vagy a GDPR-ral.
évkönyvek, tablók (különösen a városi kirakatokban láthatók)
Ezek kapcsán pont mostanában adott közzé egy állásfoglalást [pdf] a NAIH, és jogszerűnek találja, amennyiben egy érdekmérlegelési teszttel az iskola bizonyítja, hogy szükséges és az arányos adatkezelésről van szó. Nagy tétben mernék fogadni arra, hogy egy iskola sem készített erre megfelelő tesztet, így elmondhatjuk, hogy a teljes gyakorlat jogellenes.
étteremben/kocsmában az asztalfoglalós cetlire írt név
Ez is problémás. Ezt a célt szolgálja a név nélküli “Foglalt” tábla, a kocsmáros pedig nyilvántartja maga, és egészen a nap végéig kezeli az adatot.
a taxi diszpécsere által bemondott utasnevet a kocsiban ülő többi utas is hallja
És a címet is. A mentőben pedig még azt is megtudhatjuk, mi a baja az illetőnek. Elavult technika, nem állná ki a GDPR próbáját. Az eset nekem analóg azzal, amikor köremailt küldünk minden ügyfélnek, és véletlenül nem a BCC (titkos másolat), hanem a címzett mezőbe írjuk be az összes emailcímet. Ezért már több esetben bírságolt a NAIH.
plázák, üzletek hangosbemondója (“Zsoltika várja az édesanyját az gyermekmegőrzőnél”)
Határeset. Ha egy gyerekmegőrzőről van szó, akkor kérjék el a telefonszámot az ilyen esetekre. Ha a boltban csak úgy elkallódik a gyerek, akkor indokolt és jogszerű lesz a bemondás – jobb eszköz híján.
bolti szolgálati közlemények a hangosbemondón (“Erzsit várják a kettes kasszánál”)
Ez belefér.
gyorséttermi alkalmazottak névtáblái
Ez is belefér, így könnyebb a kapcsolatfelvétel egy olyan munkakörben, ahol a vendég és az eladó közötti kommunikáció nagyon fontos. Fontos lehet az azonosíthatóság, ha esetleg késve érkezik vagy nem érkezik ki az asztalhoz a későbbre ígért menü. De jó megoldás lehet az a városi legenda is, mely szerint a gyorsétteremben van néhány fiú és lány névtábla, és ha megjön az új kollegina, akkor ő lesz az új Andi.
rádiós kívánságműsor (“Feri küldi Áginak a kisboltba a Petőfi utca sarkán”)
Problémás. Ehhez képest még nagyobb baj, amikor a műsorban a gyanútlan Ágit élő adásban be is kapcsolják, hogy átadják az üzenetet.
orvosnál név szerinti szólítás
Kiváltható sorszámmal, indokolatlan és ebből eredően jogellenes a név szerinti szólítás.
Hogy mindebből mit fog valóban szankcionálni az adatvédelem felett őrködő Nemzeti Adatvédelmi és Információszabadság Hatóság (NAIH), azt leginkább a következő időszak gyakorlata fogja megmutatni.
Kihúzta a gyufát a YouTube-nál, eltörölte a roamingdíjakat, viszont kispadon tartja a migrációs kérdést.
Ha legközelebb személyre szóló levelet kap egy párttól, akkor tudja, honnan vannak meg az adatai.
Bár módosulnak az előírások, nem kell új könyvet beszerezni."
22,techtud,"A polimerre általában szigetelőként szokott gondolni az ember – már ha gondolkodik rajta bármikor –, ugyanis az ebből készült termékek remekül ejtik csapdába a hőt. Az MIT kutatóinak hála ugyanakkor most teljesen felborulhat a róluk alkotott kép, ugyanis olyan vékony polimerfóliát hoztak létre, amik nem szigetelik, hanem vezetik a hőt, méghozzá meglepően jól – írja a phys.org.
A kutatócsapat a Nature Communications című szaklapban publikálta a tanulmányát, melynek következtében könnyen lehet, hogy a jövőben a polimer egyre kedveltebb alternatíva lehet majd hővezetőként a fémmel szemben. Gang Chen, az egyik társszerző is ebben reménykedik, mint mondta, abban reménykednek, hogy a polimerek ezen tulajdonságai új felhasználási módokat, sőt, új iparágakat teremtenek majd.
A csapat egyébként 2010-ben hozott létre először olyan vékony polietilén rostokat, amik háromszázszor jobban vezették a hőt, mint a sima polietilén, ez pedig már akkor felkeltette többek közt hőcserélőket, processzorokat és versenyautókat gyártó cégek figyelmét is. Az hamar kiderült, hogy a polimer hővezetőként csak akkor működhet, ha sikerül használható méretűvé felskálázni ezeket a rostokat.
A kutatók a mostani projektbe egy polietilén porral kezdtek bele, ami sok más polimerhez hasonlóan alapesetben összegubancolódott molekuláris láncokból áll össze, amiket valahogyan ki kellett bogozni. Ehhez egy olyan oldatba áztatták a port, amitől a szálak megnőttek és szétváltak, egy külön erre a célra épített eszközzel pedig rá is segítette erre a folyamatra. Innen egy folyékony nitrogénnel hűtött tálcára került az anyag, ahol összeállt, végül pedig addig hevítették és nyújtották, míg egy műanyagfóliánál vékonyabb fólia lett belőle. A tesztek során az is kiderült, hogy az így létrejött ívek meglepően jól vezetik a hőt:
kétszer olyan jól mint a kerámia és négyszer olyan jól, mint az acél.
A tanulmány egyik szerzője elmondta, eleinte álomnak tűnt a projekt, de végül mégis megvalósult. Tökéletesíteni persze még lehet, a jövőben a folyamat tökéletesítése mellett más típusú polimereket is kipróbálnak majd. "
23,techtud,"Több mint száz éve próbálják már megfejteni a tudósok azt, hogy pontosan hogyan alakulhatott ki a Hold 4,4 milliárd évvel ezelőtt. Az asztrofizikusok jelenleg a nagy becsapódási hipotézist (giant impact hypothesis) tartják legvalószínűbbnek, egy kutatócsoportnak pedig most sikerült olyan modellt létrehoznia, ami alá is támaszthatja ezt – írja a phys.org.
A nagy becsapódási hipotézis szerint a Hold úgy jött létre, hogy egy Mars méretű bolygó óriási erővel csapódott bele a Földbe, az ütközés során keletkező törmelék pedig külön égitestté állt össze. A koncepciót többször próbálták már lemodellezni, a szimulációk pedig egészen eddig azt mutatták, hogy egy ilyen ütközés során a Hold elsősorban a becsapódó égitest darabjaiból alakulna ki.
A probléma ezzel az, hogy az Apollo-program során a Holdról visszahozott kövek elemzése alapján az égitest pont hogy főleg a Földről származó anyagokból áll. Az ellentétet egy hétfőn a Nature Geoscience című szaklapban publikált tanulmány kísérelte meg feloldani, ami egy magmaóceánnal borított Föld és egy tömör objektum összeütközése alapján dolgozott.
Karato Icsiró, a tanulmány társszerzője szerint az erre alapuló modellben az ütközés után a magma sokkal jobban felhevül, mint a becsapódó égitest szilárd anyaga. A magma ezt követően aztán kitágul és pályára áll a Föld körül, hogy aztán később külön égitestté álljon össze. Ez egyébként azért egészen újszerű, mert az eddigi koncepciók egyike sem vette figyelembe a Föld és az állítólagos becsapódó bolygó felhevülése közti különbséget.
A mi modellünkben a Holdnak nagyjából a nyolcvan százaléka áll Földről származó anyagokból, míg a legtöbb korábbi kísérletnél éppen ugyanekkora arányban állt a becsapódó égitest darabjaiból.
– magyarázta Icsiró, hozzátéve, hogy ezzel anélkül sikerült alátámasztani a korábbi elméleteket, hogy szokatlan becsapódási feltételeket kellett volna behozni az egyenletbe.
Ez a hipotézis egyébként nemcsak a Hold keletkezése miatt fontos: egy januárban publikált tanulmány szerint az sincs kizárva, hogy a földi élet is úgy alakulhatott ki évmilliárdokkal ezelőtt, hogy egy bolygó a Földbe csapódott."
24,techtud,"Jonah M. Kessel és kollégái évek óta gyűjtenek anyagot a kínai titkosszolgálatokat bemutató cikkükhöz. Mivel Kína exportálja az általa fejlesztett biztonsági és megfigyelő rendszereket, az újságírók arra jutottak, hogy a második legjobb megoldás egy olyan országban kutatni, ahol ilyen rendszert használnak.
Az egyik ilyen, az ECU-911 utcai kamerás megfigyelő rendszer, amit többek között rendőri akciók és mentősök segítésére használnak. Sok aktivista és újságíró szerint az állam a nép utáni kémkedésre használja, de az ecuadori hatóságok szerint nagyban hozzájárult a bűnügyi statisztikák javulásához. A rendszert Raffael Correa korábbi elnök vezetése alatt telepítették az országban, akire Kessel kissé autoriter beütésűként utal.
Ugyan saját bevallásuk szerint pár éve még vízumot se kaptak volna, de a NYT újságírói Lenín Moreno elnöksége alatt Jorge Costa ezrdessel még interjút is készíthettek. Az ezredes, az eucadori hírszerzés akkori vezetője meghívta őket az Andokban található bunkerbe, ahol beterelték őket egy jellegtelen, videó szempontjából előnytelen szobába.
Kessel javítani akart a fényviszonyokon, és megnyomta az első kapcsolót, amit talált.
Mint kiderült, semmi köze nem volt a kapcsolónak a kellemetlen fényű lámpákhoz. Az ezredes asztala mögötti fal hirtelen ablakká tisztult, így az újságírók láthatták a kínai ECU-911 megfigyelő rendszert teljes pompájában. Egy tucat monitor, és az azokat figyelő hírszerzők látványa tárult a szemük elé.
Ahelyett, hogy azonnal kémkedéssel vádolták volna a videóst, vagy helyben agyonlőtték volna, hagyták, hogy háttérként átlátszó maradjon a fal, természetesen fókuszon kívül. Hivatalosan a titkosszolgálat nem fér hozzá ezeknek a kameráknak a felvételeihez, így a riport az aktivisták sejtését látszik igazolni, akik attól tartanak, hogy az állam kémkedik a polgárai után.
A szerzők célja az volt, hogy kiderítsék, vajon ha a megfigyelő rendszert exportálja Kína, megy-e vele az autoriter hozzáállás is. A megfigyeléseket elrendelő Correa elnököt Lenín Moreno 2017-ben váltotta, fordított elődje politikáján, és igyekezett visszaterelni Ecuadort a demokrácia irányába. Nem minden döntése volt népszerű. Elindította viszont az Akadálymentes Ecuador programot, ami különösen közel áll hozzá, mivel még a kilencvenes években egy rablás közben meglőtték, így jelenleg ő az egyetlen kerekesszékes államfő a világon. 
Kessel szerint az, hogy a változás és átláthatóság szimbólumaként beengedték a Times-ot, azt bizonyítják, hogy az ország nyit a világ felé és változik.
És az ország változott is. Azonban a riportunk bemutatja, hogy ugyan a vezetők jönnek és mennek, a hagyatékuk gyakran tovább él.
-zárta Kessel."
25,techtud,"Amikor új csúcstelefont dob egy cég piacra, mindenki arról beszél, mindenkit az érdekel, hogy mit tud a legmenőbb és legdrágább darab. A csúcsmodell képével van tele a város, míg a széria többi tagjáról legfeljebb annyit lehet tudni, hogy létezik, és olcsóbb mint a kirakatmodell.
Az egyértelmű, hogy a széria legnagyobb tudású, és egyben legdrágább telefonja többet fog tudni, mint a kistestvérek, a kérdés csak az, hogy valóban akkora lemondással jár-e, ha valaki inkább a pénztárcabarát megoldást választja. Ez pedig úgy derül ki a legegyszerűbben, ha összehasonlítjuk a szériák darabjait. Ezt tettük a Samsung S10-szériájával is, ott egyértelműen látszott, hogy az S10+ és az S10 között árban sem olyan nagy a különbség, és az S10e sem olyasmi, mint például a Huawei esetében a Lite verzió. Eleve magasabb árfekvésből indulnak a készülékek, az árra érzékenyebb vásárlók jó középkategóriás telefonokat inkább az A-szériában találhatnak, az S-sorozat megmaradt a csúcstelefonoknak. 
A legnagyobb gyártók közé meghökkentően gyorsan felemelkedett Huawei esetében most a P30 Pro az aktuális csúcskészülék. Sok szexi hívószava van, mint a kijelzőbe épített ujjlenyomatolvasó, vagy hogy a kijelzőbe épített hangszóró miatt lecsökkent a szenzorsziget mérete, és persze nem lehet kihagyni a mesterséges intelligenciás megoldásokat, vagy az egész napot bőben kibíró akkumulátort. De a legizgalmasabb és a legtöbbet emlegetett kunszt mégiscsak a fotózás, egészen pontosan a P30 Pro-ba épített ötszörös optikai zoom, a sötétben fotózás és a lassított videók. 
De itt van a sima P30 és a P30 Lite is, amik olcsóbbak, és nyilvánvalóan kevesebbet is tudnak, hiszen csodák nincsenek. A nagy kérdés az, hogy mennyire fájdalmasak azok a kompromisszumok, amiket meg kell hozni, ha olcsóbb telefont választunk. 
Az emberek jelentős részénél a telefonok fotózási teljesítménye az egyik legfontosabb szempont, amikor azon gondolkoznak, hogy lecserélik a régi készüléküket. A legtöbb felhasználó egyszerűen jó képeket szeretne csinálni akkor is, ha süt a nap, akkor is, ha alig van fény, és akkor is, ha mozgó tárgyat fényképeznek. Tele a közösségi oldal vacak, szemcsés képekkel – amik egyértelműen a digitális zoom eredményei –, és rosszul sikerült szelfikkel.
Vajon ezeket csak a drága telefonokkal lehet elkerülni, vagy egy olcsóbb telefon is megbirkózik ezekkel a feladatokkal?
Vannak nyilvánvaló különbségek a három készülék között, nemcsak árban, de tudásban is. Akinek a kamerák száma számít, annak jó hír, hogy a Lite verzió is három hátlapi kamerát kapott, és ebbe is bekerült az ultraszéles látószög és a zoom is. A táblázatban jól össze lehet hasonlítani a három típus specifikációit.
Kicsit olyan a Huawei P30 helyzete, mint a középső testvéreké. Mindenki vagy a naggyal foglalkozik, és azt rajongja körül, vagy a kicsivel törődik, a középső meg csak csendben elvan. Na, a P30 telefon pont ilyen. Kicsit kisebb ugyan, mint a nagyobb testvére, de a kijelzője például pontosan ugyanazt tudja. Teljesítményben sem lehet ok a panaszra, és míg a hátsó kamerák különböznek, az elülső kamera ugyanaz. A processzor is pontosan ugyanaz a kettőben. Egyelőre a ToF kamera hiánya sem annyira szembetűnő, bár tény, hogy míg egyelőre csak a mélységélesség megfelelő beállításához használja a rendszer, valószínűleg később olyan új funkciók is érkezhetnek rá, mint a távolságmérés vagy játékokhoz is lehet majd használni.
Mostoha helyzete a 229 ezer forintos ára miatt lehet, mert ezzel túl drága azoknak, akik nem szeretnének sokat költeni, de aki 230 ezer forintot kifizet egy készülékre, az jó eséllyel megpróbál hozzátenni még hetvenezret, hogy kompromisszumok nélkül a csúcskészüléket vásárolhassa meg. A kameratulajdonságok persze sok mindenben elmaradnak: az ötszörös hibrid zoom mellett harmincszoros digitális zoomra képes, aminél már eléggé elmosódnak a képek. Ami viszont még izgalmas lehet azoknak, akik a profi módot szokták használni, hogy ez a telefon is 102400-as ISO-értéket is használhat, ami elég magas egy telefontól. Persze tény, hogy a csúcskészülék 409600-as értéke alatt marad, de még így is kiváló képeket tud készíteni gyenge fényviszonyok mellett, és gyakorlatilag a lassított videókban sincs különbség, utóbbiról a P30 Proval készült telefonhoz hasonló kutyás videóval lehet meggyőződni. 
A P30 család legkisebb tagját megbízható középkategóriának lehetne besorolni. A 48 megapixeles kamera azért nem feltétlen az a kategória, ami bele szokott kerülni a százezer forint körüli telefonokba, itt viszont ezen felül még a 8 megapixeles ultraszéles látószögű és 2 megapixeles lencse is került a telefon hátlapjára. Utóbbi támogatja a háttérelmosódást, előre pedig egy 24 MP-es kamera került. Az egyértelmű, hogy a sok megapixel nem feltétlenül jelenti azt, hogy jó is lesz az a kép, ez ennél sokkal összetettebb kérdés – mindenesetre a P30 Lite-nál sincs gond a készülék fotóképességeivel. Annak ellenére, hogy nagy felbontású kamera került bele, nincs benne makró mód, és a lassítás sem az igazi a maga 480 fps sebességével. 

Azt meg kell hagyni, hogy a csúcsmodellhez képest vannak hiányosságai, de azt senki sem gondolhatja komolyan, hogy majdnem kétszázezer forinttal kevesebbért ne kellene, hogy legyenek. A processzora ugyanaz a Kirin 710, ami a P Smart 2019-es változatában van, így érdemes azon is elgondolkozni, hogy aki nem szeretne sokat költeni a készülékére, annak melyik éri meg jobban. A P30 Lite mindenképpen erősebb telefon, nem állítjuk, hogy minden játék gond nélkül elpörög rajta, de azért a 4 GB RAM összességében mégiscsak felhasználóbarátabb. Jóval erősebb a kamerája is, ezért aki szeret fotózni, annak ez sokkal jobb választás lesz. Viszont azoknak, akik csak egy megbízható, átlagos internetezésre és néha egy kis fényképezésre is alkalmas, de ugyanakkor jól kinéző telefont keresnek, azoknak jó választás a P Smart 2019-es verziója is.

Az akkumulátor természetesen a legdrágább verzióban a legerősebb, és a gyorstöltés is itt a leggyorsabb: a P30 Pro egy töltéssel két napot bőven kihúz. Viszont a legolcsóbb telefonnál sem kell azon aggódni a nap végére, hogy lemerül-e a készülék. A kameratesztek alapján nem kérdés, hogy a P30 Pro a legjobb, főleg nagyon gyenge fényviszonyok között, és ha a zoomolásra kerül sor. Viszont a két kistestvérnek sem kell szégyenkeznie, a széles látószög mindegyiken jól működik, a legolcsóbb P30 Lite is jó képeket csinál átlagos és jó fényviszonyok között."
26,techtud,"A talaj károsítása gyorsíthatja a klímaváltozást, ha folytatódik a kihasználása, megállíthatatlanná válik a folyamat a bonni Biodiverzitási és Ökoszisztéma-szolgáltatási Kormányközi Tudományos Testület (IPBES) jelentése szerint – írja az MTI.
A termőtalajban háromszor több szén van, mint a légkörben, az erdők kivágása és a helytelen gazdálkodás hatására azonban felszabadul ez a szén is, ami táplálja a klímaváltozást – írja a BBC. Problémát okoz többek között a talaj erodálódása, a gépekkel történő tömörítése, beépítése vagy túlöntözéssel való károsítása.
A talaj tönkretétele kétféle módon befolyásolja a klímát: veszélyezteti azoknak a növényeknek a növekedését, amelyek felveszik a szenet a légkörből, és felszabadítja azt a talajban lévő szenet, amelyet korábban a földbe került növényi hulladékot hasznosító giliszták tároltak.
A figyelmeztetést az IPBES a párizsi plenáris ülése nyitónapján közölte. A jelentés hivatalosan egy hét múlva jelenik meg. Sir Bob Watson, az IPBES elnöke elmondta: világszerte 3,2 milliárd ember szenved az erodálódott talaj miatt.
Ez a Föld népességének csaknem fele. Nem kérdés, hogy az egész világon tönkretesszük a talajt. Elveszítjük a benne lévő természetes szenet, ez aláássa a mezőgazdasági termelékenységet és hozzájárul a klímaváltozáshoz. Feltétlenül meg kellene őriznünk azt a talajt, amink van. A kormányok sokkal inkább a klímaváltozásra fókuszáltak, mint a biodiverzitás elvesztésére vagy a termőterületek pusztulására. Mindhárom egyformán fontos az emberi jóllét szempontjából
– mondta Watson, aki korábban az ENSZ Éghajlatváltozási Kormányközi Testületének (IPCC) vezetője volt.
Jane Rickson, a brit Cranfield Egyetem talajszakértője hozzátette: ""A Föld felszínét borító vékony talajréteg jelképezi a földi élet számára a túlélés és a kihalás közti különbséget. A bolygó felszínének csupán 3 százaléka alkalmas mezőgazdasági termelésre és minden évben 75 milliárd tonna termőföld vész el a földromlás miatt"". A termőtalaj ráadásul csak 300 évente növekszik egy centimétert.
A globális talajpusztulás mértékéről nincsenek pontos információk, a fő problematikus helyszínek a jelentések szerint Dél-Amerikában vannak, ahol az erdőket kivágják, emellett Afrika Szaharától délre lévő területein, Indiában és Kínában is nagymértékű a pusztulás. Mindkét nagy ázsiai országban aggódnak a talajszakértők amiatt, hogy képesek lesznek-e a népességet saját táplálékkal ellátni.
A szakértők szerint a talaj védelmének legegyszerűbb módja a klímaváltozással szembeni küzdelem mellett az újraerdősítés."
27,techtud,"Megújult a Magyar Telekom mobilos kínálata, az előfizetők már korlátlanul beszélgethetnek a hálózaton belül, és nemcsak a többi mobilozóval, hanem a szolgáltató vezetékes előfizetőivel is. A moduláris díjcsomagokkal a legolcsóbb konstrukció 3590 forintért végtelen telefonálást és 1 GB mobilnet tartalmaz – ebből 2500 a telefonálás, 1090 forint a mobilnet díja.
Az alapdíjas telekomos hívószámokra sms is korlátlanul küldhető. Minden más hívásirányban, vagyis amikor vodás, telenoros, digis vagy egyéb számokat hívunk, marad a 35 forintos percdíj és sms. Ezzel egy időben a középkategóriás Mobil M csomagban némi visszalépés történt, a korábbi 150 perc helyett már csak 90-et telefonálhatnak el az előfizetők más hálózatok irányába.
Elsősorban a nemzetközi telefonálóknak kedvez a két felsőbb kategóriás csomag, a Mobil L és XL, amelyekben a belföldi és külföldi irányba, illetve uniós roaming közben egyaránt teljesen korlátlanul lehet számokat hívni. Ezekben a csomagokban érdekes üzleti trükköket vet be a Telekom. 
Tegyük fel, hogy valaki mindenből a legtöbbet akarja, tehát végtelen telefonálást és végtelen mobilnetet választ. Ha a Mobil L csomagot párosítjuk a végtelen internettel, akkor összesen 18 950 forintot fizetünk havonta, két éven át. Ebben az esetben a készüléktámogatás 87 560 forint, ennyivel olcsóbban kapjuk meg a kiválasztott mobilt.

Ehhez képest a Mobil XL annyival tud többet, hogy ingyen kapjuk a Multi SIM szolgáltatást, tehát ugyanazt az előfizetést több készüléken fogyaszthatjuk, és a készülék árából 131 560 forint ugrik le kedvezményként. Ez viszont már havi 20 950 forintba kerül két éven át, tehát a hűségidőszak alatt 48 000 forinttal többet költünk el a szolgáltatónál azért, hogy 44 000 forinttal olcsóbban tudjunk új telefont venni, és emellett még több SIM-et is használhassunk. 

További kedvezményt akkor kaphat az ügyfél, ha a fiókjához legalább két előfizetés tartozik, ebben az esetben 15 százalékot levonnak a havidíjakból."
28,techtud,"A Samsung több új tévémodellt is bemutatott a héten szöuli sajtóeseményen, de a legérdekesebbnek a Sero fantázianevű tűnik, amely elforgatható, hogy az álló tájolású tartalmakat is könnyebben lehessen rajta nézegetni – írja a Variety.
A Sero TV fekvő képernyőállásban egy hagyományos tévé 43 hüvelykes (109 centiméteres) képátmérővel, egy 4.1-es, 60 wattos hangszóróval, illetve egy mikrofonnal a cég Bixby nevű digitális asszisztenséhez. Elforgatva viszont egy vertikális képernyőt kapunk, amelyre NFC kapcsolaton keresztül átdobható az okostelefon kijelzője, ami a Samsung szerint ideális az olyan képközpontú mobilos tartalmak megjelenítésére, mint az Instagram vagy a Snapchat, de például mobilos játékok is kényelmesebben játszhatók rajta.
Arról egyelőre nincs hír, hogy a nyugati piacokra is elhozza-e a Sero TV-t a Samsung, de Dél-Koreában már májustól kapható lesz 1,9 millió vonos (475 ezer forintos) áron."
29,techtud,"A szülők közmondásos elfogultsága a gyerekek egészségére is veszélyes jelenség, egy brit kutatás szerint ugyanis
a szülők több mint fele alábecsüli gyereke túlsúlyának súlyosságát.
A túlsúlyosságról Glasgow-ban rendezett, szerdáig tartó európai kongresszuson elhangzott, hogy a szülők sokszor egyáltalán nem látják túlsúlyosnak gyermeküket, még akkor sem, ha azok már elhízottnak számítanak, és gyakran a gyerekek sincsenek tisztában testsúlyukkal.
Metaelemzésükhöz a kutatók világszerte 87, az elmúlt 20 évben készült tanulmányt használtak. Összesen csaknem 25 ezer, 0-19 éves kor közötti gyerek és tinédzser, valamint szüleik adatait foglalták össze.
A túlsúllyal élő gyerekek és fiatal felnőttek száma világszerte több mint tízszeresére emelkedett az elmúlt 40 évben: a lányok esetében ötről 50 millióra nőtt a túlsúlyosok száma 1975 és 2016 között, a fiúk esetében pedig hatról 74 millióra.
Az eredmények szerint a szülők 55 százaléka – elsősorban a kisebb fiúk és lányok szülei – alábecsüli elhízott gyereke túlsúlyosságának szintjét. Különösen gyakori ez azon szülők esetében, akik maguk is túlsúlyosak és kevéssé képzettek. Abrar Alshahrani, a brit Nottinghami Egyetem kutatója el is panaszolta: Hiába tesznek nagy erőfeszítéseket azért, hogy a problémára felhívják a szülők figyelmét, a kampányoknak egyelőre nincs mérhető eredménye; sok gyerek nem kapja meg azt a támogatást, amelyre ahhoz lenne szüksége, hogy egészséges maradjon.
Egyébként az Országos Gyógyszerészeti és Élelmezés-egészségügyi Intézet tavalyi felmérése alapján Magyarországon is nagy probléma a fiatalkori súlyfelesleg, bár a jelenség gyakorisága 2010 óta stabilizálódni látszik (és a magyar anyák az elhízástól féltik legkevésbé a gyerekeiket). Ugyanis 
átlagosan minden negyedik gyermek túlsúlyos vagy elhízott, és 18 éves korára 30 tanulóból 1 súlyosan elhízott lesz.

(MTI)
"
30,techtud,"Felmerült a gyanú, hogy az Amazon raktárain keresztül terjeszthetik a propagandájukat a brit oltásellenesek, miután egy Hampshire-i anya HPV-oltást ellenző szórólapot talált a fiának vett gyerekkönyvben, amit az online boltból rendelt – írja a Guardian.
Lucy Boyle még április elején vett több gyerekkönyvet az Amazonon a fia tizenkettedik születésnapjára, a fiú múlt héten a Night Speakers címűnek látott neki, de pár oldal átlapozása után egy szórólapra bukkant, ami szerint a HPV elleni oltás egyebek mellett
A nő elmondása szerint a fiú eléggé megijedt a szórólaptól, mert éppen most fogja megkapni az oltást az iskolában. Boyle először ki akarta dobni a szórólapot, de aztán belehasított a felismerés, hogy nem lehet véletlen, hogy éppen az oltás előtt álló korcsoportnak, vagyis a 11 és 14 év közötti gyerekeknek szánt könyvbe tették bele. Mint mondta, az üzenetet egyértelműen nem a szülőknek, hanem a gyerekeknek szánták, amitől elég kellemetlenül érezte magát.
Pont emiatt az Amazont és a könyvet kiadó Oxfordi Egyetemet is megkereste, végül pedig sikerült is beszélnie az online bolt egyik vásárlói kapcsolatokért felelős menedzserével. A férfi elnézést kért az eset miatt és megígérte, hogy vizsgálatot indítanak az ügyben. Az Amazon egyik alkalmazottja azt is elmondta a nőnek, hogy sosem találkozott még ilyen oltásellenes propagandával, de a cég dolgozói korábban harcoltak már a jogaikért hasonló, könyvekbe rejtett szórólapokkal.
Az Amazon aztán hétfőn arról tájékoztatta a nőt, hogy minden raktárat átnéztek, ahol a könyv megtalálható, köztük azt is, ahonnan ezt a példányt kiszállították, de nem találtak arra utaló bizonyítékot, hogy itt tették volna bele a szórólapot a könyvbe. Közben a kiadó is vizsgálódni kezdett az ügyben, de ők sem találták nyomát hasonló szórólapoknak.
Boyle az üggyel kapcsolatban elmondta, tart attól, hogy az Amazon és a kiadó végül egymást fogják okolni az ügy miatt, de megoldani nem fogják, ami aggasztó, hiszen nem tudni, hogy egy, vagy egy csomó szórólapról van-e szó. Mint mondta, nem igazán látja, hogy mit tud csinálni az Amazon azzal, ha egy alkalmazott bemegy egy csomó szórólappal egy raktárba, kivéve, ha folyamatosan megfigyelik őket, ez viszont már kicsit disztópikusnak tűnik számára.
Az Amazon egyébként nemrég két olyan könyvet is visszavont, amikben a szerzők a védőoltások és az autizmus kapcsolatát firtatják szintén nem túl tudományos megközelítéssel, és az oltásellenes dokumentumfilmeket is eltávolította a kínálatából. "
31,techtud,"2016 óta a Spotify rengeteget növekedett. Mióta kiterjesztették a szolgáltatást Indiára, kétmillió új felhasználó regisztrált a szubkontinensről. A negyedéves jelentésük szerint évről évre 32%-kal növekedett az új felhasználók száma, így most elérték a 100 millió előfizetőt, 217 millió havi felhasználó mellett. Ez nagyjából 120 milliárd forintos bevételt jelent a negyedévben.
Az Apple Music április elején 50 millió fizető felhasználóról számolt be, ami ugyan az USA-ban elég az első helyre, de nemzetközi szinten még nagy a különbség, írja a The Verge.
Közel negyedmillió podcasttal és a három újonnan beszerzett podcastgyártóval a tarsolyában nem kizárt, hogy még jobban kiaknázzák a médiumot. Új eszközökre utalnak a podcastkészítők számára, amikkel a reklámokat a saját közönségükre szabhatják.
Hiába a fizetős felhasználók hada, a Spotify még mindig veszteséges. Az első negyedévre 142 millió eurós (45 milliárd forintos) veszteséget könyveltek el, igaz, ez javulás a tavalyi hasonló időszakhoz képest. Az idei év végére 107-110 millió előfizetőt jósolnak, valamint optimistán 228 millió aktív felhasználót."
32,techtud,"Norvég szakemberek szerint az orosz hadsereg egyik fehér belugája tűnt fel múlt héten a norvég partoknál, ami az orosz haditengerészet állítólagos vízi emlősökből álló különleges egységének lehet a tagja – írja a Guardian.
Az Inga nevű halászfalu közelében éppen a hálóikat próbálták meg kivetni a halászok, mikor észrevették a vízben cikázó állatot, ami aktívan próbálkozott lerángatni a köteleket a hajókról. Ez, illetve a rajta levő különös, látszólag kamera, vagy fegyver befogadására is alkalmas hám elég gyanússá tették a belugát, a norvég szakemberek azonnal felvetették, hogy egy kiképzett állatról lehet szó.
Ezt aztán azóta gyakorlatilag sikerült is alátámasztani, a belugáról ugyanis leszedték a hámot, amin a ""Szentpétervár tulajdona"" felirat olvasható. A halászok egyébként azt is hozzátették, hogy az állat nagyon kezes volt, egyértelműen látszott, hogy hozzá van szokva az emberekhez.
Ha ez a beluga Oroszországból jött – aminek elég nagy az esélye –, akkor valószínűleg nem egy orosz tudós, hanem az orosz haditengerészet állhat mögötte.
– mondta Martin Biuw, a norvégiai tengerkutató intézet munkatársa.
Audun Rikardsen, a norvég UiT egyetem professzora hozzátette, az biztos, hogy az oroszoknak vannak háziasított belugáik, ahogy az is, hogy a jelek szerint közülük néhányat kiengedtek, ezek a példányok pedig gyakran hajókat kutatnak fel. Rikardsen több orosz kutatót is felkeresett, akik azt mondták, az állat valószínűleg a haditengerészet murmanszki bázisáról érkezhetett Inga partjaihoz.
A szovjetek 1980-ban már megpróbálkoztak azzal, hogy delfineket használjanak fel a hadseregben, mert az állatok kiváló látása, jó memóriája és lopakodási képessége hasznossá tette őket a víz alatti felderítésben. A programnak aztán 1990-ben vége lett, de egy 2017-es tévériportból kiderült, hogy az orosz hadsereg ismét belugákat, palackorrú delfineket és fókákat képez ki az északi vizeken.
A kiképzést és a hozzá tartozó kutatást a Murmanszki Tengerbiológiai Kutatóintézet végezte a haditengerészet megbízásából, akik elsősorban arra voltak kíváncsiak, hogy képesek-e a belugák tengeri bázisok bejáratainak védelmére, a mélytengeri búvárok támogatására, valamint gyilkolásra, ha úgy jön ki a lépés. A delfineket és a fókákat ezzel szemben inkább eszközök hordozására próbálták meg kiképezni. A kutatás során egyébként az derült ki, hogy a delfinek és a fókák alkalmasabbak a kiképzésre és a hideg vízben való munkára, a belugák ugyanis az érzékenységük mellett a szóbeli parancsok teljesítésében is rosszabbak voltak.

 (Borítókép: 2019. április 29-én közreadott képen Joar Hesten norvég halász próbál közelebb csalni egy belugát a norvég partok közelében április 26-án. Fotó: Jörgen Ree Wiig/MTI/AP) 
"
33,techtud,"Nem csak a hírességeknek és az átlagembereknek kell tartania a zsarolóvírusoktól. Általában pénzt követelnek, esetenként PewDiePie csatornájára való feliratkozásra kényszerítenek, de képesek lezárni reptereket, megbéníthatják a városok rendszereit, vagy akár akadályozhatják az igazságszolgáltatást is. A clevelandi támadás a digitális táblákat, a belső emaileket, a bérszámfejtést és a digitális irattárat érintette.
A múlt heti támadás valószínűleg nem is tűnt fel a legtöbb utasnak. A biztonsági ellenőrzés fennakadás nélkül haladt, a csomagok is a jó gépre kerültek és a gépek le-, és felszállása is zavartalanul ment, írja a Forbes. Egyedül az információs táblák elsötétedése jelenthetett problémát az utasoknak.
Egy elszigetelt technikai incidens volt.
-válaszolt a polgármesteri hivatal a helyi WKYC tévécsatorna megkeresésére.
Mindezek ellenére az FBI elég fontosnak tartja az ügyet ahhoz, hogy nyomozást indítson.
A New York állambeli Albanyben egy hasonló támadás alatt a városban senki nem tudott kiállítani születési, halotti vagy házassági anyakönyvi kivonatokat. Ugyanakkor nem mindig ússzák meg ilyen könnyen a célpontok. 
Atlantában tavaly igen komoly problémákat okozott egy zsarolóvírus. Nem működött az elektronikus számlabefizetés, a rendőrségen kézzel kellett írniuk a jelentéseket és a bíróság nem fért hozzá a digitális aktákhoz. A világ legforgalmasabbjának számító atlantai reptéren az ingyenes wifi-hálózatot kellett leállítani.
A zsarolók Atlantától közel 16 millió forintnyi dollárt követeltek kriptovalutában, de miután a város nem fizetett, a teljes helyreállítás költsége megközelítette a 17 millió dollárt, vagyis 5 milliárd forintot."
34,techtud,"Évekig nem bomlanak le teljesen a természetben azok a műanyagzacskók, amiknek az a lényege, hogy lebomlanak a természetben, sőt, még bevásárolni is elmehet velük az ember – írja a Guardian egy friss tanulmány alapján.
Az Environmental Science & Technology nevű szaklapban közölt tanulmányban a kutatók most először teszteltek komposztálható, a természetben lebomló illetve sima zacskókat, hogy megállapítsák, mi történik velük, ha huzamosabb időre a természetben hagyják őket. A projekt keretében a zacskókat három évig tárolták földbe temetve és tengerben, a tesztidőszak végén pedig
nem volt olyan zacskó, ami minden környezetben maradéktalanul lebomlott volna.
A legjobban a komposztálható zacskó teljesített, tengerben három hónap alatt teljesen eltűnt, de azt egyelőre nem tudják, hogy pontosan milyen anyagok keletkeztek a lebomlás során. A földben már nem volt ilyen jó a helyzet, 27 hónap után is ott volt, de súlyt már nem bírt el anélkül, hogy elszakadt volna. A természetben lebomló zacskók ennél is rosszabbul teljesítettek, ezekkel a földben töltött három év után is el lehetett menni vásárolni.
A kutatók szerint a tanulmány felveti a kérdést, hogy a biológiailag lebomló anyagokra lehet-e bármilyen mértékben számítani a lebomlás felgyorsításánál, vagyis, hogy megoldást jelentenek-e a műanyaghulladék problémájára.
Meg voltam döbbenve, hogy három év után lehetett cuccokat pakolni bármelyik zacskóba, főleg a természetben lebomlóba. Amikor egy ilyen feliratot lát az ember, automatikusan azt hiszi, hogy hamarabb lebomlik, mint a hagyományos zacskók, de úgy tűnik, hogy nem ez a helyzet.
– mondta a kutatást vezető Imogen Napper, vagyis hiába a marketing, ránézésre ezek a formulák sem oldották meg megfelelően a lebomlást.
A kutatásból ugyanakkor az kiderült, hogy rendkívül fontos, hogy milyen módon hajítják el az emberek a zacskókat: egy rendes komposztálás során például tényleg le kéne, hogy bomoljanak a lebomló zacskók, ehhez azonban egy kifejezetten komposztálható hulladékra specializált hulladékkezelésre van szükség, ami Nagy-Britanniában például nincsen.
A kutatásban szereplő egyik zacskót gyártó cég is erre hívta fel a figyelmet, a szóvivőjük szerint fontos a megfelelő hulladékkezelés, mert egy anyag sem idéz elő varázslatos lebomlást. A tanulmány szerint ugyanakkor nincs konkrét bizonyíték arra, hogy a lebomló zacskók kevésbé károsak a környezetre, mint a hagyományosak, ráadásul a mikroműanyagok problémája is vet fel kérdéseket.
A mikroműanyag-szennyezés kutatása még mindig viszonylag kezdeti stádiumban jár, de az biztos, hogy elmúlt időszakban egyre több helyen fedeznek fel mikroműanyag-szennyezést: az északi-sarki jégben sokkal több a mikroműanyag, mint hittük, a Földközi-tengerben brutális mennyiségű mikroműanyag van, az olasz tavak is tele vannak vele, akárcsak a Duna, vagy éppen a Rába. Az asztali sók 90 százaléka is szennyezett, és már emberi ürülékben is kimutatták a mikroműanyagot. Egyelőre nem világos, hogy a mikroműanyagok az emberre nézve jelentenek-e egészségügyi kockázatot. Mindenesetre az Európai Unió (a világ más országaihoz hasonlóan) betiltana egy sor mindennapos műanyagterméket. A magyar kormány is szigorítást jelentett be."
35,techtud,"Március végén jelentette be a Facebook, hogy az EU-ban is felpörgeti a politikai tartalmú hirdetések ellenőrzését, akkor azonban Magyarország esetében még elég fapados volt a rendszer, nem derült ki, hogy politikai témájú-e egy hirdetés, és a már inaktív reklámok sem jelentek meg a rendszerben.
Ez mostanra megváltozott, már azt is meg lehet nézni, hogy ki mennyit költött facebookos reklámokra, így többek közt az is kiderült, hogy a Fidesz egy nap alatt több mint egymillió forintot költött az MSZP-s Bangóné elleni rövidfilmjének megtolására – szúrta ki a 444.
Az adatokat a Facebookon is meg lehet nézni, de ha teljes képet akar kapni az ember egy oldal hirdetési szokásairól, akkor az Ad Library-t érdemes böngészni, ahol az összes, a rendszer magyarországi indulása óta feltöltött reklám statisztikáit meg lehet nézni. Itt szerepel többek közt
Magyarországon egyébként már ránézésre rettentően érdekes a reklámok helyzete: végigkattintgatva a fideszes hirdetéseket szembetűnő, hogy míg a kormánypárt
a Bangónés videóra nem átallott egymillió forintot költeni, amivel egymilliós elérést generált neki,
addig az ellenzéki pártok jóval kevesebb pénzből gazdálkodnak, az MSZP pedig némileg meglepő módon korosztályokra lebontva külön hirdetéseket tol meg kisebb-nagyobb összegekkel.
A március végén szintén felturbózott, hirdetésekről szóló jelentés, az Ad Library Report egyelőre még mindig nem érhető el itthon, de a május közepétől naponta frissülő adatbázis segítségével a jövőben elméletileg hetente, havonta és negyedévente bárki számára letölthető összegzésekben is lehet majd böngészni a politikai szereplők facebookos reklámköltéseit.
Az MSZP egyébként hétfőn pár napos tanakodás után végül kitalálta, hogy mit kezd Bangóné patkányügyével: a teljes párt beleállt a patkányozásba, hangsúlyozva, hogy nem a szavazók a patkányok, hanem a fideszes politikusok."
36,techtud,"2016-ban alig több, mint 4 ezer műhold fellövésére kért engedélyt Elon Musk űrtechnikai vállalata, hogy a bolygót lefedő wifi-hálózatot hozzanak létre Starlink néven. Azóta engedélyt kaptak még 7 ezer egység fellövésére, amiből kettőt, a TinTin A-t és B-t már tesztelték is.
Ahogy egy korábbi cikkben írtuk, nem ők az egyetlen pályázók az űrinternet-piac meghódítására: több kisebb cég mellett a Facebook, az Amazon és a Google is kísérleteznek különböző megoldásokkal. A Google ezen felül még egymilliárd dollárral (közel 290 milliárd forint) szállt be a Starlink összesen 10 milliárdos költségvetésébe.
A The Verge jelentette, hogy a amerikai szövetségi kommunikációs bizottság (FCC) átengedte a SpaceX novemberi kérelmét, engedélyezve ezzel, hogy az eleinte tervezett kb. 1200 kilométeres magasság helyett 550 kilométeren keringessék a műholdakat. A vállalat azzal indokolta a változtatást, hogy a TinTin tesztek tapasztalatai miatt 1584 műholdat az eredeti 4425-ből alacsonyabbra akar kilőni, hogy ezzel csökkentsék a hálózati késést 15 milliszekundumra, valamint hogy csökkentsék az űrszemetet.
Mivel az új pályán keringő műholdak közelebb keringenének a bolygóhoz, jobban hat rájuk a gravitációs erő, így amikor meghibásodik egy egység, egyszerűen a Föld felé zuhan és elég az atmoszférában.
Az FCC döntése természetesen nem tetszett mindenkinek. A OneWeb, ami már hat műholdat fellőtt a tervezett 650-ből, és a Kepler Communicatios vállalatok szintén hasonló hálózatokat dolgoznak ki, és petíciót nyújtottak be a testületnek, hogy ne engedélyezzék a kérelmet. Szerintük a hasonló frekvencián működő Starlink műholdak, mivel közelebb lesznek a a bolygóhoz, zavarni fogják az ő műholdjaikat.
A SpaceX által ajánlott módosítások nem jelentenek komoly zavaró problémát, valamint a köz érdekét szolgálják.
-válaszolt az FCC a OneWeb és a Kepler Communications petíciójára.
A SpaceX novemberben úgy nyilatkozott, hogy a projekt jól halad, amire szükségük is lesz, hiszen az FCC hat évet adott nekik, hogy legalább az egységek felét fellőjék. A tervek szerint már májusban megkezdik a kilövéseket a floridai támaszpontjukról."
37,techtud,"A Nemzeti Élelmiszerlánc-biztonsági Hivatal tavasszal folytatja a tavaly nyári tömeges méhpusztulás okainak vizsgálatát, írja az MTI. Bross Péter, az Országos Magyar Méhészeti Egyesület elnöke azt mondta, a hivatal 2018 nyár vége óta gyűjt adatokat azoktól a méhészetektől, amelyek méhei elpusztultak, illetve a közelükben lévő növénytermesztő gazdáktól. Idén tavasszal megkezdik az adatgyűjtést azoktól a méhészektől is, akiket nem sújtott a méhpusztulás.
A Nébih szakemberei a kutatókat bevonva összehasonlítják majd a kb. kétmillió összegyűjtött adatot, és matematikai modellel keresnek kapcsolatot közöttük.
Az elnök szerint egyre nagyobb a valószínűsége, hogy a külön-külön méhekre nem veszélyes vegyszerek, anyagok egymással kémiai reakcióba lépve pusztító hatással vannak a méhekre.
Ahogy tavaly megtudtuk, ha már akár pár nap is eltelik a méhek halála és a vizsgálat között, gyakran a kiváltó méreg már nem kimutatható a tetemekben.
Bross Péter megjegyezte, a nem mézelő, beporzást végző méhek száma világszerte megtizedelődött. A beporzás 99 százalékát ma már a méhészek által tartott mézelő méhek végzik."
38,techtud,"Nagyjából 190 ezer felhasználó adatait lophatták el hekkerek a Docker nevű, szoftveres megoldásokat fejlesztő cégtől, amivel legrosszabb esetben akár nagy techcégek forráskódjaihoz is hozzá tudtak jutni – írja a Motherboard.
Az adatokat a Docker egyik adatbázisából lopták el, aminek a szakértők szerint azért lehetnek komoly következményei, mert a cég lehetővé teszi a fejlesztőknek, hogy szoftvercsomagokat futtassanak náluk. A Dockert a világ legnagyobb techcégei is használják, azt azonban egyelőre nem tudni, hogy pontosan milyen adatokat loptak el és melyik cégek felhasználóit érintette a hekkelés.
A cég e-mailben értesítette a felhasználóit az esetről, ahol azt írták, hogy felhasználónevek és hashelt jelszavak mellett a Docker automatikus buildjeihez használt Github és Bitbucket tokenek is illetéktelen kezekbe kerültek. Jelenleg vizsgálják az ügyet, de az ellopott adatok papíron felhasználhatóak arra, hogy kártevőket helyezzenek el a Docker által automatikusan létrehozott szoftverekbe, ami kiberbiztonsági szakértők szerint katasztrofális következményekkel járhat.
A cég többek közt olyan techóriásokkal dolgozik együtt, mint az Atlassian, a PayPal vagy a Splunk, de a Facebook és a Google több fejlesztője is használja a szolgáltatásaikat. Az Atlassiant közvetlenül nem érintette a hekkelés, de miután megkapták róla az értesítést, azonnal több ezer kulcsot állítottak vissza az alapállapotába. A cég egyik szakértője elmondta, a támadók fő célja valószínűleg nem a Docker adatbázisa volt, egyszerűen csak egy csomó másik célponthoz akartak hozzáférést szerezni.
Gondoljanak bele ebbe: egy fejlesztőt kirabolnak, elveszik a kulcsait és a tárcáját. Ha csak a lakás-, és a kocsikulcsát viszik el, az a cégét nem annyira érdekli. Ebben az esetben ugyanakkor 190 ezer kulcsot vittek el, ezek pedig a cég ajtaját is nyitják, úgyhogy ez hirtelen mindenkit érdekel.
– mutatta be egy analógián keresztül a helyzetet egy másik szakértő, aki azt is megjegyezte, hogy nem kizárható, hogy a hekkerek az ellopott adatokkal a GitHub kétlépcsős azonosításán is át tudtak jutni.
A Docker arra kérte az érintett felhasználóit, hogy változtassák meg a jelszavukat, emellett pedig elvette a GitHub hozzáférésüket és tokenjeiket is.
A 24 gigás adatbázisban az alapvető személyes adatok mellett a pontos tartózkodási hely is szerepelt.
Oszkó Péterék a jövő biztonsági problémáira megoldást kereső cégeket akarják kinevelni.
A nyugaton kémkedéssel vádolt kínai cég a brit 5G hálózat nem központi infrastrukturális elemeinek beszállítójaként juthat korlátozott szerephez"
39,techtud,"Tavaly szeptemberben az iOS12-vel vált mindenki számára elérhetővé a Screentime, ami könyörtelenül szembesítette az iPhone-felhasználókat azzal, hogy mennyit nyomkodják a telefonjukat. Most nagyon úgy néz ki, hogy az Apple úgy érezte, nem használják elegen a funkciót, az elmúlt időszakban ugyanis több hasonló alkalmazást is kihajítottak az App Store-ból - írja a CNN.
A jelenséggel a New York Times foglalkozott bővebben, akik szerint a cégóriás korlátozta, sőt, több esetben teljesen eltüntette a digitális áruházából a legnépszerűbb használatot korlátozó alkalmazásokat, köztük olyanokat is, amikkel a szülők keményebben tudták felügyelni a gyerekeik telefonhasználatát.
A lap adatai szerint a leggyakrabban letöltött tizenhét alkalmazásból legalább tizenegyet korlátozott, vagy törölt le az Apple. Saját indoklásuk szerint ennek az az oka, hogy megsértették az irányelveiket azzal, hogy az ún. MDM-technológiát használták, amivel lényegében át lehet venni az irányítást egy másik telefon felett, ez azonban annak fényében elég érdekes, hogy korábban kivétel nélkül beengedték őket az egyébként elég keményen moderált App Store-ba.
A semmiből, mindenféle előzetes tájékoztatás nélkül dobtak ki minket. Szisztematikusan ki akarják végezni az ilyen alkalmazások piacát.
– mondta Amir Moussavian, az OurPact nevű, rendkívül népszerű szülői felügyeletet biztosító alkalmazást fejlesztő cég vezérigazgatója.
Őket februárban dobta ki az Apple, más fejlesztők pedig arról számoltak be, hogy kulcsfontosságú funkciókat kellett kiszedniük az alkalmazásaikból, hogy maradhassanak az Apple boltjában. A TechCrunch egyébként már tavaly decemberben megírta, hogy az Apple elkezdte jobban figyelni az ilyen alkalmazásokat.
Tammy Levine, az Apple szóvivője az üggyel kapcsolatban arról beszélt, hogy minden alkalmazást ugyanabban a bánásmódban részesítenek, a jelenlegi tiltásoknak pedig nincs köze az általuk fejlesztett funkcióhoz. A Screentime egyébként egyelőre korántsem tökéletes, a szülői felügyelet csak iPhone-ok között működik, egyáltalán nem kompatibilis Androidos telefonokkal, a felhasználók szerint pedig sokkal megengedőbb, mint a többi hasonló alkalmazás."
40,techtud,"Kutatók szerint az amerikai kontinens legrégebbi lábnyomát találhatták meg a chilei Osornónál – írja a phys.org.
A kutatócsoport a PLOS One nevű folyóiratban publikálta a Pilauco névre hallgató régészeti lelőhelynél talált lábnyommal kapcsolatos kutatást. Itt egyébként 2007 óta végeznek ásatásokat, erre a lábnyomra pedig 2011-ben bukkantak rá először egy ház mellett, de évekig tartott bebizonyítani, hogy valóban emberi nyomról van szó.
Mario Pino, a projekt egyik geológusa elmondta, hogy most a lábnyom közelében található növényi részek radiokarbonos elemzésével most a korát is sikerült megállapítani, ez alapján pedig 15 600 éves lehet.
Az amerikai kontinensen vannak más lábnyomok is, de eddig ez a legrégebbi közülük.
– mondta Pino, hozzátéve, hogy a jelek szerint a nyomot egy nagyjából 70 kilós, mezítlábas ember hagyhatta, aki a Hominipus modernus alfajba tartozott.
Ezen a chilei helyszínen egyébként korábban is találtak már fosszíliákat a kutatók: kerültek már elő a mai elefántok és az amerikai lovak őseire, valamint emberi tevékenységre utaló bizonyítékok is. Lábnyom is volt már, ez azonban ezer évvel fiatalabb volt a most megtalált nyomnál."
41,techtud,"Bár az még messzebb van, hogy rendszeresen önvezető autókkal találkozzunk az utakon, az ma már nem elképzelhetetlen, hogy félig önvezető, vagy tesztautó jöjjön szembe a forgalomban. Magyarországon is végeznek ilyen teszteléseket, az önmaguktól beparkoló vagy sávot tartó autók pedig már egy ideje a forgalomban is megjelentek. Az Uber önvezető autójának balesetei viszont azt mutatják, hogy a szabályozás még messze nem tart ott, ahol a modern technológia, hiszen egyelőre még sehol sem tisztázott az egyszerű kérdés:
ki megy börtönbe, ha az önvezető autó elüt valakit?
A tulaj? A fejlesztőcsoport egyik tagja, aki a legrövidebbet húzza? Az autómárka vezetője? Meddig terjed az egyén felelőssége, hogy közbeavatkozzon, és mi az a pont, amitől az algoritmus a hibás?
Az Uber önvezető autója egy biciklit toló nőt gázolt halálra 2018 márciusában. Az autó még tesztelés alatt állt, ült benne egy biztonsági sofőr is, aki viszont azt a feladatot kapta, hogy ne avatkozzon közbe, hiszen azzal befolyásolná a teszt eredményeit. A baleset számos kérdésre ráirányította a figyelmet, és még mindig nem egyértelmű, hogy kit lehet felelősségre vonni, mi történik akkor, ha nem emberi hiba, hanem az algoritmus okozza a bajt, és mi van akkor ha a tesztek során jön elő olyan hiba, ami adott esetben súlyos sérüléseket vagy egy ember halálát okozza.
Az olyan technológiák, mint a magától beparkoló autó vagy a sávtartás, még megfeleltethetők a jelenlegi szabályozásoknak. Attól, hogy az autó önmagát parkolja be, az utolsó döntést és a végső kontrollt továbbra is a sofőr gyakorolja, aki ha problémát észlel, közbe kell avatkozzon. A végső felelős tehát továbbra is a sofőr, illetve az üzembentartó - segített kibogozni a jogi kérdéseket dr. Baksa Márk Péter, az önvezető autók jogi vonatkozásaival rendszeresem foglalkozó Réti, Várszegi és Társai Ügyvédi Iroda PwC Legal versenyjogi csapatának tagja.
Ezekre az autókra jelenleg ugyanazok a kötelező és casco biztosítások köthetőek, mint a többire, ez viszont már összetettebb kérdéseket vet fel. A biztosítók a termékeik árazásakor alapvetően a kockázati tényezőkre, vagyis a sofőrre és az adott autó típusra vonatkozó historikus adatokból dolgoznak. Ezzel első ránézésre nincs is gond, hiszen attól, hogy önparkoló technológia van az autóban, arra vonatkozó historikus adatok még létezhetnek. Viszont egy ténylegesen önvezető autó esetében a kockázatokat már nem tudjuk a vezetőhöz kötni, hiszen az esetleges baleseteket nem a sofőr, hanem a járműben működő szoftver hibája okozza. Másrészt a szoftver önmagát is fejleszti, tanul és ezért lehetetlen az összehasonlítás. A mesterséges intelligencia előtérbe kerülésével a szoftver ráadásul annyira gyorsan, organikusan változik, hogy történeti adatok alapján nem lehet összehasonlítani a képességeit.
Ezek a tényezők az önvezető autók megjelenésével még inkább megnehezítik az eddigi árazási mechanizmusokat. Egyelőre nemzetközi szinten is csak találgatnak a biztosítók, hogyan lehet ezt a problémát megoldani.
Az is lehet, hogy a jövőben a jelenlegi biztosítási modell teljesen meg is szűnhet,
hiszen már nem az üzembentartó és a sofőr, hanem a szoftver hibájából származnak majd a balesetek, azaz akár az is lehet, hogy a gyártók kötnek majd biztosításokat magára a szoftverre, amely kiterjed az összes autóra, amin ezek a szoftverek futnak.
A felelősség kérdése a tesztelési folyamatok során óriási, és egyben nagyon nehéz is. Hiszen a teszt lényege, hogy felkészítsék a szoftvert és az algoritmusokat az éles használatra. Ezeket tesztpályákon persze lehet modellezni, de eljön az a pont, amikor élesben, a forgalomban is ki kell próbálni. Ettől kezdve kérdés, hogy a tesztek során felmerülő hiba, ami akár súlyos anyagi kárhoz vagy személyi sérüléshez vezet, kinek a hibája, ki viseli érte a felelősséget.
Dr. Klenanc Miklós ügyvéd arról beszélt, hogy a jelenlegi jogszabályi környezetben is nagyon sok minden még a római jogi alapokon nyugszik. Olyan absztrakt, rugalmas, tág, általános fogalmakkal operáló rendszer ez, amelyet még ma is tudunk használni, annak ellenére, hogy egészen szélsőségesen megváltozott azóta az élet. Szabályok tehát vannak, a felmerülő kérdéseket is meg lehet válaszolni, de ezek már nem biztos, hogy megfelelnek azoknak a válaszoknak, amiket a mai világban hallani szeretnénk.
Ezért lenne nagy szerepe az egész jogásztársadalomnak abban, hogy az önvezető autók kérdéskörében kicsit visszamenjenek az alapokhoz, átgondolják a felelősségi kérdéseket a legalapvetőbb pontokból kiindulva, és olyan általános szabályrendszereket fektessenek le, amelyek rugalmasak, mégis alkalmazhatóak minden helyzetben. Kezdeményezések már vannak arra, hogy a technológiai, jogalkotói és ügyvédi oldalról is egyeztetés induljon. Ilyenek többek között a Mesterséges Intelligencia Koalíció vagy az AI Forum Hungary is.
Az önvezető autók, vagy ahogyan a jogszabály hívja, fejlesztési célú járművek tesztelése során a jogszabály előírja, hogy egy vezetőnek kell biztosítania a jármű biztonságos közlekedését, és ezért ő felel. Egy teszt nem úgy működik, hogy ilyenkor cirkál napokig az önvezető autó, hanem ez azzal is jár, hogy a tesztvezető mellett ott ül a mérnök, és különböző funkciókat kapcsolgat be és ki. Ha például a fékezést tesztelik, akkor a sofőrnek a másodperc törtrésze alatt kell nagyon komoly döntéseket meghoznia. Hogy mikor kezd el valaki fékezni, az nagyjából egyénfüggő, de mégis mindenki fékez, ha meg akar állni.
Amikor a tesztvezető felismeri, hogy olyan helyzet van, ahol neki fékeznie kell, akkor a KRESZ szabályai szerint neki el kell kezdeni a fékezést, de ha azonnal megnyomná a fékpedált, sosem derülne ki, hogy az önvezető autó az adott helyzetben képes lenne-e fékezni vagy sem. Ha nem nyomja meg a fékpedált, és baleset történik, akkor ott felmerülhet akár a büntetőjogi felelősségre vonás kérdése is, vagyis hogy ki megy börtönbe. 
Ebben az esetben a klasszikus felfogást alkalmazva a tesztvezető felelősségre vonható, hiszen nem avatkozott közbe azonnal, amikor észlelte a beavatkozás szükségességét, így ezzel KRESZ-szabályt szegett.
Ez persze érezhetően nonszensz, hiszen a sofőr a munkáját végezte, azaz tesztelt, ugyanakkor a jogszabály azt is mondja, hogy a biztonságos működésért ő felel. Így a válasz megvan arra a kérdésre, hogy ki a felelős, csak ez nem feltétlenül életszerű, hiszen ha kimondhatjuk azt, hogy a sofőr ilyenkor a hibás, akkor adott esetben előbb rá fog lépni a fékpedálra, ezek pedig befolyásolja a tesztek eredményét, vagyis az önvezető autók sosem fognak megfelelően fékezni. És ez még csak egy részlete a működésüknek.
Jelenleg Magyarországon a fejlesztési célú járművekre részletes szabályozás vonatkozik, az önvezető autók hagyományos forgalmára vonatkozóan azonban még nincs szabályozás. A teszteknél viszont meghatározták, hogy először zárt pályán kell őket tesztelni, viszont utána elég jelentős kérdés, hogy mikor indulhat a tesztelés közúton. A tesztpályán egyértelműen a tesztelésben résztvevő személyek testi épsége forog kockán, de erre még mondhatjuk, hogy munkaköri veszélyt jelenthetnek rájuk a rosszul kanyarodó vagy későn fékező járművek. Viszont a közutakon már nem ilyen egyszerű a helyzet, és hiába állítottak már zárt pályán többször gyalogost az autó elé, azért arra senki sem számít, hogy a zebrán átkelve egy önvezető autó tesztjébe csöppenhet, pedig elképzelhető. A vonatkozó jogszabály egyelőre erről annyit mond, hogy a fejlesztőnek kell eldöntenie, hogy a zárt tesztpályás eredmények mikor olyanok, hogy az autó kimehet a közutakra.
Hogy a sikeres teszteket milyen szempontok szerint, mikor és mi alapján ítélheti meg a fejlesztő, arra még csak támpontot sem nyújt a jogszabály.
Azaz a felelősség a fejlesztői csoportra hárul, így ha a közutakon bármi történik, akkor a jogalkotó hivatkozhat arra, hogy csak akkor küldhette volna az adott cég az utakra a járművet, ha meggyőződik arról, hogy minden rendben van, és az autó biztonságos.
De nem csak itthon, nemzetközi szinten sincsenek arra vonatkozó egzakt szabályok, hogy mikortól, milyen paraméterekkel lehet a zártpályás teszteket sikeresnek minősíteni, és egészen pontosan milyen paramétereknek kell megfelelnie, hogy kimehessen az autó a közutakra.
Persze a jogalkotótól sem várható el, hogy pontosan tudja, hogy milyen tesztek és paraméterek kellenek jelen pillanatban ahhoz, hogy a jövőben ne legyen probléma. Az ügyvéd szerint elég csak a régi amerikai krimikre gondolni, amikor elvágták a fékvezetéket, hogy aztán balesetet szenvedjen az illető. Ezt például, ha a tesztek szemszögéből nézzük, értelmezhetjük olyan hibaként, ami arra világít rá, hogy hozzá lehetett férni a fékvezetékhez, nem volt védve a külső behatások ellen, tehát a gyártó által nem lett volna biztonságosnak minősíthető az adott jármű. Másik oldalról viszont nagyjából egy tankot kellene építeni a gyártóknak, hogy minden meghibásodás és külső behatás lehetőségét kizárják. Így az autógyártók tesztjei egy idő után megtalálták az arany középutat arra vonatkozóan, mi nevezhető biztonságosnak, hasonlót várnak a szakemberek az önvezető autók tesztelésének kérdéseiről is.
Az ügyvédek szerint a magyar jogalkotó szemlátomást komoly erőfeszítéseket tesz. Már önmagában az a tény örvendetes, hogy vannak a német vagy osztrák példákhoz hasonló szabályok a fejlesztési célú járművekre vonatkozóan, miközben sok országban nincs meg ez a feltételrendszer sem. A megfelelő szabályozáshoz azonban a jogalkotónak és a tanácsadóknak is meg kell érteniük az iparág tényleges működését, a felmerülő problémákat, ahhoz, hogy megfelelő szabályrendszereket lehessen létrehozni és jól működő konstrukciók kerülhessenek kialakításra.
Jelenleg tehát úgy tűnik, hogy bár lenne igény a konkrétabb szabályokra fejlesztői és jogalkotói oldalról is, mégis mindenki a sötétben tapogatózik. A fejlesztők jelenleg sok esetben a biztosítások felé fordulnának, hogy bármi történik, az esetleges károsulti igényeket is ki lehessen elégíteni, de sokszor ez sem egyszerű. A fejlesztési célú járművekre eredetileg teljes körű felelősségbiztosítást írt elő a hazai rendelet, de ezt nehezen lehetett értelmezni, ráadásul a piacon nem is volt elérhető ilyen biztosítás. Jelenleg a fejlesztési tevékenységekre is megfelelő az általános kötelező felelősségbiztosítás és vannak olyan kötvények, amelyek kifejezetten kitérnek arra, hogy az autó fejlesztési célokat szolgál. Jól látszik azonban, hogy a biztosítók oldaláról is egyelőre inkább a kivárás figyelhető meg, hiszen ezen a piacon akár egy éven belül is sokat változhat a környezet.
Ráadásul nemzetközi szinten verseny van a szabályozók között is, hogy hol tudnak olyan környezetet teremteni, ami egyaránt biztosítja a fejlesztés feltételeit, és olyan biztos környezetet teremt, ahol érdemes fejleszteni. Ebből a szempontból Magyarország egyelőre úgy látszik jó pozícióban van, melynek megőrzéséhez azonban fontos, hogy a szabályozás tovább kövesse a gyakorlatot.

(Borítókép: Az Uber önvezető autói 2016-ban. Fotó: Jeff Swensen / Getty Images)
"
42,techtud,"A napokban több mint 900 embert helyeztek karanténba kanyarós megbetegedés gyanúja miatt Los Angeles két egyetemén. Valószínűleg ezért is döntött úgy az Indiegogo, az egyik legismertebb cég, ami közösségi finanszírozással foglalkozik, hogy a jövőben náluk nem lehet pénzt gyűjteni olyan projektekkel, amik az oltásellenességet vagy valamilyen hasonló tudományosan nem eléggé bizonyított elméleteket népszerűsítenek. 
Hogy ez mikortól lesz kizáró ok, még nem tudni. A Vaxxed II című film készítői mindenesetre még biztosan megkapják az összeget, amit nemrég náluk gyűjtöttek össze. Ez 86 543 dollárt (kb. 25 millió forintot) jelent, amiből lejön a cégnek járó 5 százalék. 
Nem az Indiegogo az első fecske, egyre hosszabb azoknak a tech cégeknek a listája, amik szépen-lassan kihátrálnak az oltásellenesek mögül.
Forrás: TechCrunch"
43,techtud,"A dél-egyiptomi Asszuánban feltárt sírban talált maradványok a fáraók későkorából és a görög-római időszakból származnak. A múmiák mellett a régészek agyagedényekre is bukkantak, valamint festett halotti maszkokra és fából készült szobrokra, illetve megtalálták a mumifikáláshoz használt vázákat, valamint egy olyan hordágyat, amelyen valószínűleg a holttesteket vitték a sírhoz - írja az MTI. 
A megtalált érintetlen hieroglifák szerint a sír egy Tjt nevű kereskedő tulajdona volt. A sír két halotti kamrából áll, és egy fallal zárták le. A főkamrában mintegy 30 mumifikált holttestet találtak, férfiakét, nőkét és gyermekekét, az oldalkamra a becslések szerint négy múmiát rejt. 
További kutatásokat kell végezni ahhoz, hogy megállapítsuk a múmiák pontos számát - mondta Patrizia Piacentini, a Milánói Egyetem egyiptológus professzora, az asszuáni feltárások vezetője a CNN-nek. 
Tudjuk, hogy Asszuán fontos központ volt a későkorban és a görög-romai időszakban, de nem tudtuk azt, hogy hová temették ekkor az embereket. Most már tudjuk
- tette hozzá.
A régészek novemberben látnak hozzá az újabb feltárásokhoz a térségen.
Sok meglepetése várhat még ránk
- véli Patrizia Piacentini.
Egyiptomban gőzerővel folynak a régészeti feltárások. 25 országból mintegy 250 régészcsoport - köztük 80 egyiptomi - dolgozik az ország különböző helyszínein folyó ásatásokon."
44,techtud,"Az állati szervek önmagunkba ültetése évezredek óta foglalkoztatja az emberiséget. Az első tényleges próbálkozásokra pedig már több mint száz évvel ezelőtt sor került – kevés sikerrel. 1905-ben Franciaországban egy nyúl veséjéből kimetszett szeleteket ültettek egy veseelégtelenségben szenvedő kisfiú veséjébe. „Az azonnali eredmények kiválóak voltak. A vizelet mennyisége nőtt, a hányás abbamaradt” – írta a műtétet végző orvos a tanulmányában. Sajnos a fiúcska néhány nappal később elhunyt tüdőödéma miatt. A következő években egymást követték az állati szervekkel tett transzplantációs kísérletek. 1906-ban Franciaországban sertés-, illetve kecskevesével, négy évvel később Németországban már majomvesével próbálkoztak. Sőt az 1920-as években volt olyan orvos, aki majomhereszövet-beültetéssel is kísérletezett.
Később is a vese maradt az állati szervek átültetésével kísérletező orvosok fő célszerve, de a páciensek az állatok és az ember immunológiai összeegyeztethetetlensége miatt általában gyorsan meghaltak.
A kilökődés mechanizmusának felfedezése aztán jó időre visszavetette a próbálkozásokat, amelyeket lehetetlennek ítélték (a kor lehetőségeihez mérten joggal).
Csakhogy a technikai nehézségek miatt a transzplantálható szervek iránti kereslet még nem szűnt meg. Így az immunszupresszáns gyógyszerek felfedezése, illetve az 1954-es első sikeres emberi veseátültetés (és az azonnal felmerülő etikai és technikai problémák) után újra fellángolt az érdeklődés az állati szervek iránt. 1963-ban az amerikai Tulane Egyetemen hat haldokló betegbe ültettek csimpánzvesét (mind meghaltak). Ez és néhány további sikertelen próbálkozás után végleg lemondtak az állati vesék transzplantációs felhasználásáról.
20 évvel később egy ugyancsak haldokló amerikai csecsemőbe ültettek páviánszívet, hogy legalább addig életben maradjon, míg használható emberi szervet nem találnak neki. Nem találtak, így a baba három héttel később szervkilökődés miatt az életét vesztette. Az orvosai azt valószínűsítették, hogy nem a szív páviáneredete vezetett végül a kilökődéshez, hanem a vércsoportok inkompatibilitása.
A xenotranszplantáció (így nevezik az eltérő fajú állatok közötti szerv-, illetve szövetátültetést) humán orvosi alkalmazása a sikertelen próbálkozások hosszú évtizedei után végleg kudarcba fulladni látszott. Az egyetlen terület, ahol rutinszerűen alkalmaznak átültethető állati szöveteket a gyógyászatban, az a szívbillentyűcsere, ahol disznó- és borjúeredetű billentyűket is használnak, bonyolult immunológiai előkészítés után. De, lássuk be, egy apró kötőszövetes lapka összetettségben nem is hasonlítható a valóban forradalmi eredménynek számító intakt állati szervekhez, a veséhez, a szívhez, a tüdőhöz és a többihez képest.
Pedig igény lenne rá. 136 ezer szervátültetést hajtottak végre a világon 2016-ban. Ez 7 százalékos emelkedést jelent a 2015-ös számhoz képest, miközben 34 ezerrel csökkent a donorok száma. Csak az Egyesült Államokban 115 ezer ember várt tavaly átültethető szervre, ott
naponta 20 ember hal meg, amiért nem találnak neki megfelelő szervet.
Az állati szervek elméletben jól működnének az emberi szervezetben, ha nem lökné ki őket az immunrendszer. Ezért egyszerű a cél: megakadályozni azt, hogy a beültetett disznóvesét és kecskeszívet a szervezet idegen behatolóként azonosítsa. Ezt persze könnyebb kimondani, mint megcsinálni, mindenesetre a világban számos kutatócsoport dolgozik a problémán, legtöbbjük génszerkesztéssel próbálja eltüntetni az átültetendő szervekről azokat a sejtfelszíni fehérjéket, amelyeket a fogadó szervezet immunrendszere felismerne.
Emellett az ilyen módon állatról emberre átjuttatható betegségek kórokozóit is semlegesíteni kell valahogy, hiszen senki sem akar a megműtött betegekből mondjuk a sertéspestis emberi változatát kitenyésztő, két lábon járó víruskeltetőket faragni. (Vagy lehet, hogy akarna valaki, de ezt nem kéne hagyni.)
Az elmúlt néhány évben nagy előrelépés történt ezen a területen. Több kutatás is már-már az emberi klinikai tesztet megelőző stádiumába érkezett. Néhány hónapja a müncheni egyetemi kórház kutatói ültettek olyan disznószívet páviánokba, amelynek génjeit előzetesen úgy módosították, hogy az ne lökődjön ki a majmok szervezetéből. Ilyen módon az egyik páviánt 195 napig életben tudták tartani, miközben a szív ellátta a feladatát. Ez a Nature-ben közölt tanulmány értékelése szerint „mérföldkő a xenotranszplantáció klinikai alkalmazása felé vezető úton.”
Egy korábbi tanulmányban az amerikai Nemzeti Egészségtudományi Intézet (NIH) kutatói arról számoltak be, hogy ha a génmódosított disznószívet a páviánok saját szívével együtt működtették (mintegy segédszívként), akkor akár három évig is élt az állat a műtét után).
Bár még sok akadályt kell leküzdeni addig, míg az első disznószívet beültethetik egy beteg emberbe, a müncheni kutatócsoport vezetője, Bruno Reichart szerint immár nincs olyan körülmény, amely elvileg is lehetetlenné tenné a sikert. A haladást inkább gyakorlati nehézségek hátráltatják. Például az állatvédők folytonos támadásai, akik gondolkodás nélkül elleneznek mindenféle, főemlősökön végzett kísérletet (pláne, ha ezek az állatok halálával zárulnak), illetve – amint azt Reichart a Guardiannek nyilatkozta – 
az sem egyszerű, hogy rávegyük a páviánokat az immunszupresszánsok napi bevételére (naponta infúzióra kötni őket pedig egyszerűen lehetetlen).
A várt hatások viszont a kutatók szerint minden vesződséget megérnek. Elképzelni sem egyszerű azt a világot, amikor a szervátültetés minden mai problémája egy csapásra megszűnne (bár keletkeznének új típusú problémák).
Az állatok genetikai módosítása mára – elsősorban a CRISPR nevű génszerkesztő módszernek köszönhetően – a biotechnológiai rutin részévé vált, az Alabamai Egyetem májtraszplantáció-specialistája azt ígéri, hogy amint megkapja a zöld lámpát, kilenc hónap múlva 50 átültethető szervekkel rendelkező, génszerkesztett disznót prezentál.
Ellentmondásos módszer forgatja fel a genetikát. A ráktól az öröklött betegségekig mindent meggyógyíthat, csak sikerüljön kordában tartani.
Elméletben nem lenne hát többé hiány szervekben, ilyen okból nem lennének már a jövőben várólisták (bár nálunk a finanszírozás hiánya miatt ezek továbbra is maradnának), és
az az esetleges lelki teher sem jelentkezne, hogy a recipiens sokszor egy donor halála révén nyert esélyt a továbbélésre.
De az emberi igényeknek megfelelően módosított genommal rendelkező disznók – megint csak elméletben – egy szívnél, két vesénél, tüdőnél, májnál jóval többet adhatnának nekünk. Bőrük például a nagy testfelületen megégett emberek életét menthetné meg. A sertések hasnyálmirigyében található Langerhans-szigetek belső elválasztású (inzulintermelő) sejtjeiből újjáépíthető lehet az I-es típusú cukorbetegek szénhidrát-háztartásának szabályozása. A sertésvért pedig transzfúzióra lehetne használni, főként a sarlósejtes vérszegénységben szenvedőknek, akik életük során olyan sok vérátömlesztést kapnak, hogy esetenként immunrendszerük már az egyébként vércsoportja alapján kompatibilis vérrel szemben is fellép.
Persze ezek csak elméleti lehetőségek, a humán klinikai tesztek során simán kiderülhet, hogy mindez csak hiú álom.
Ahogy történt a múltban például az őssejtekkel kapcsolatos túlfűtött várakozásokkal kapcsolatban is.
Különösen nagy igény lenne arra, hogy új forrást találjanak a halálos szívfejlődési rendellenességgel világra jött újszülötteknek. Jelenleg több mint három hónap az átlagos várakozási idő ilyen esetekben, és ez idő alatt a babák fele meghal. A szívátültetésre váró felnőtteknek már létezik ideiglenes megoldásként jó műszív, de az újszülötteknek nem. Tehát már az is nagy dolog lenne, ha csak ideiglenesen pumpálhatná például disznószív a baba vérét, míg nem adódik egy alkalmas emberszív. Arra is van esély, hogy az újszülöttek fejletlen immunrendszere könnyebbé tenné az állati szerv kilökődésének megelőzését. Aki időt nyer, életet nyer.
Mindez azonban egészen addig csak álom, míg meg nem indulhatnak az első emberi tesztek. Ehhez azonban először meg kell nyerni a közvélemény jóváhagyását, amely a Frankenstein-kaptafára felhúzott horrorfilmeken felnőve félő, hogy valamiféle szörnyetegekként tekintene az állati szerveket magukban hordozó betegekre. Lesznek olyanok is, akik nem fogadják el, hogy feláldozzunk egy disznót egy ember életben maradásáért. Minthogy azonban 1,5 milliárd sertést eszik meg évente az emberiség, ez a néhány állat talán belefér. A génmódosított egyedek pedig nem kerülnének be a húsukért tartott disznók tenyészvonalába, így nem kellene attól félni, hogy a génmódosított állatok a tányérunkon végzik. Na nem mintha ettől amúgy félni kellene.

(Borítókép: Májtranszplantációt hajtanak végre egy tibeti makákón. A makákóba egy génmódosított disznómájat ültettek be 2013. május 8-án Kínában. Vcg / AsiaPac / Getty Images Hungary)

Elindultak az első CRISPR kísérletek, amikkel betegségeket gyógyítanának a kutatók.
Az etikai kérdéseket is felvető kísérlet során a majmok több területen is határozott fejlődést mutattak.
A kifejlesztett módszer segítségével pitont lehet irtani Floridában."
45,techtud,"A Bereniké Haja csillagképben, nagyjából a Nagy Medve, a Szűz csillagképek, illetve az Arcturus vörös óriás közötti régióban található NGC 4565 galaxis egyike az asztrofotósok kedvelt célpontjainak, nem kis részben azért, mert hálás fotótéma, látványos mély égi objektum. A Caldwell 38 vagy Tű-galaxis néven is ismert spirálkaros csillagvárost 1785. április 6-án fedezte fel William Herschel német csillagász, a földi megfigyelő felé élével forduló, százezer fényév átmérőjű hatalmas csillagrendszer mérete és szerkezete a szakértők szerint a mi galaxisunkhoz, a Tejútrendszerhez hasonlít (elnevezését onnan kapta, hogy a távcsőben nagyon vékony, tűszerű alakzatként látszik). A Tű-galaxis másodpercenként 1230 kilométeres sebességgel távolodik, nagyjából negyvenmillió fényévre (valahol 30 és 50 millió között) jár tőlünk.
Bagi László a Jász-Nagykun-Szolnok megyei Öcsöd térségében, fényszennyezéstől mentes helyről készített nemrég a tavaszi éjszakai égbolt jól megfigyelhető szereplőjéről képet, de közben valami olyasmit is rögzíteni tudott, amivel nem számolt.
""Elsődleges célom az volt, hogy a lehető legrészletesebben próbáljam megörökíteni ezt az éléről látszó csillagvárost, és a körülötte található távoli galaxisokat. Az objektum megközelítőleg 40 millió fényévnyire található Földünktől, fantasztikus lehetőség, ha belegondolunk, hogy egyetlen fotó segítségével ilyen hatalmas időt és teret hidalhatunk át. 20 óra expozíciót terveztem a galaxisra. A március kedvező volt asztrofotós szempontból, hat éjszán át tudtam gyűjteni a nyers képeket az objektumról. A végső kép elkészítéséhez 17 órányi expozíciót használtam fel"" – mondta az Indexnek a Szarvason élő magyar asztrofotós.
A nyersképek feldolgozása (átlagolása, stackelése) után kapott végleges asztrofotó itt látható:
Mint látható, a fotó fő témája kifejezetten részletgazdag, látványos lett. A végeredménnyel elégedett fotóst az igazi meglepetés akkor érte, amikor Szabó M. Gyula az ELTE Gothard Asztrofizikai Obszervatórium csillagász kutatója felhívta a kép készítőjének figyelmét, hogy 
a felvételen a Földünktől 4 milliárd fényévnyire található csillagvárosok, kölcsönható galaxisok is láthatók.
Ez részben azért is különleges fejlemény, mert a fotó Magyarországról, az Alföldről készült, nem valamely ""asztrofotós paradicsomból"".
Szabó M. Gyula szerint ""a fotón szereplő galaxisok jól azonosíthatóak a Sloan Digitális Égboltfelmérés (SDSS) adatai alapján, amiben számos csillagvárosról színkép is található. Az SDSS pontos vöröseltolódás-adatai pedig az adott kozmológiai modellben távolságra válthatók át.""
A csillagász szerint a balra alsó sarokban lévő fényes spirál egy körülbelül 820 millió fényévre található, úgynevezett csillagontó galaxis. A Tű-galaxistól jobbra alul bejelölt objektum egy kölcsönható galaxis, azaz olyan galaxis, amelyre egy másik, hozzá közel lévő galaxis gravitációja hatást gyakorol. A pár távolsága nagyjából 2,2 milliárd fényév. A képen még ennél messzebb is látunk: a csillagász az NGC 4565 korongja ""fölött"" észrevett egy galaxist, ami – az SDSS színkép alapján – 3,8 milliárd fényéves fényút-távolságra van. Az asztrofotón amúgy még ennél is kb. háromszor halványabb csillagok és galaxisok láthatóak.
Az, hogy milyen messzire látunk a távcsővel, attól függ, hogy milyen fényes objektumokról beszélünk. De ha a legfényesebb galaxisokra gondolunk, ezen a képen nagyjából négymilliárd fényévre ellátunk
– hangsúlyozta Szabó M. Gyula.
Laikusként elég nehéz a négymilliárd fényévet mihez mérni. Ez akkora távolság, amit a fény légüres térben négymilliárd földi év alatt megtesz – vagyis a fotón látható távoli galaxisokról érkező fény 4 milliárd évvel ezelőtt indult el felénk. Nagyságrendben a fiatal Naprendszer nagy ütközési korszaka, például a Föld kialakulása vethető össze vele, körülbelül négymilliárd évvel ezelőtt alakulhattak ki a Holdon a sötét tenger-területek (lávaelöntések) és nagyjából ennyi idősnek tartják a legkorábbi ismert földi kőzeteket – azaz egyetlen kép hatalmas idő- és térbeli távolságokat köt össze.
Bár az itt az Indexen közzétett fotón mindez csak egy pár pixeles halvány pötty formájában érzékelhető, mégis elég komoly teljesítmény, tekintettel arra, hogy nem profi csillagászati távcsővel készült a felvétel. ""Számomra ez óriási élmény, főleg ha belegondolunk, hogy egy egyedi építésű, 200/800 Newton asztrográf, vagyis egy 20 cm átmérőjű amatőr távcső volt a fényképezés során használt fotongyűjtő műszer"" – magyarázta Bagi László.
Akit érdekel az asztrofotós tevékenysége, év elején egy nagyképes cikkben mutattuk be munkásságát, betekintést nyújtva az asztrofotózás műhelytitkaiba is. Bagi László akkor így foglalta össze, hogy miért választotta az asztrofotózást:
Mi, mélyégfotósok a csillagos égboltot örökítjük meg, de nem állunk meg a csillagos égbolt látványánál. Olyan ködösségeket, galaxisokat próbálunk megörökíteni a távcsövek és a fotográfia segítségével, amelyek az emberi szem számára láthatatlanok. Az általunk keresett objektumok több száz, vagy több millió fényévnyire találhatóak Földünktől, nagyon motiváló a fotózásaim során, hogy a lehető legtávolabbra próbáljak ellátni a távcsöveim és a fényképezőgépem segítségével.

                      Évente 10-12 asztrofotót készít Bagi László, egyetlen képhez 20-30 órányi expozíció, 200-300 nyers fotó kell. Nagyképes betekintés egy csodás hobbiba.        

(Borítókép: Bagi László Newton 200/800-as F/4-es fényerejű tükrös távcsöve. Fotó: Bagi László)
"
46,techtud,"A megközelítés, miszerint a tudományos körökön kívül működő emberek ismeretei is fontosak lehetnek bizonyos tudományosnak tekintett problémák megoldásában, ma még nem számít általánosan elfogadott nézetnek az akadémiai szférában. A szembenállást Molnár Zsolt, a Magyar Tudományos Akadémia Ökológiai Kutatóközpont tudományos tanácsadója a felvilágosodás korára vezeti vissza. A felvilágosodás újradefiniálta a tudomány fogalmát, egyetemes tudásnak onnantól kezdve a tudósok által létrehozott ismeretanyagot tekintjük. Ezzel párhuzamosan a közemberek, a pásztorok, a halászok tudása leértékelődött, illegitimmé vált.
Ezen ismeretek ettől kezdve elmaradottnak tűntek, hiszen az új tudás értékelődött mind fölé.
Az etnoökológus érvelése szerint a hivatalos tudománnyal szemben a közemberek által létrehozott úgynevezett lassú tudás eredményei csak azután terjedtek el a világban, hogy azokat egy kisebb közösség már tesztelte, és az megbízhatónak bizonyult. Erre példa a búza elterjedése Európában. Amikor e gabona termesztése elterjedt térségünkben, arról a kis-ázsiai tapasztalatok alapján már tudni lehetett, hogy alkalmas az emberek élelmezésére.
A természetvédelemben már kiderült, hogy a tudomány és a technológia létrehozott gyors tudás nem mindig válik be a természetben. A kilencvenes évek elejétől ezért elkezdett terjedni az a nézet, miszerint a természetbe beleszülető ember ismeretei újat, mást képesek hozzátenni az ökológiai tudásunkhoz. A kutatók feltették maguknak a kérdést, hogy például a pásztorok miben ismerik másként a világunkat, ők hogyan voltak képesek fenntartani a biológiai sokféleséget évszázadokon át. Nyilvánvaló, hogy sok dolog, amit mi most védünk, az az ő munkájuk révén maradt fenn
- fogalmaz Molnár Zsolt. Itt közbevetjük, hogy talán azért nem pusztítottuk már el sokkal korábban a természetet, mert régen még nem voltak eszközeink tönkretenni azt, miközben a múltban is lerombolt az ember teljes életközösségeket. A kutató elismeri, hogy ebben van igazság, illetve az emberiség létszáma sem volt elegendően magas a globális pusztításhoz, viszont az ökológusok az utóbbi évtizedekben sorra mutatják ki azokat a gazdálkodási elemeket és a gondolkodásmód szerepét, amelyek megakadályozták, hogy a hagyományos gazdálkodók tönkretegyék a természeti környezetet. A kutatásokból az is kiderült, hogy csak akkor képes az ember egy erőforrást fenntarthatóan hasznosítani, ha már megtapasztalta a hiányát. Márpedig az évszázadok során az emberek tömegeinek nyílt alkalmuk megtapasztalni a káros gazdálkodás következményeit.
Amikor a pásztor, majd a fiai is azt tapasztalták, hogy a korábban használt legeltetési technika tönkretette a legelőt, természetesen igyekeztek rajta változtatni, hiszen a megélhetésük, végső esetben a napi betevőjük múlott ezen.De ugyanez a szemlélet a világ sok más hagyományos életmódot folytató népcsoportjára is jellemző. Molnár Zsolt beszámol a kanadai inuit eszkimókról, akik szándékosan nagyobb lyukú hálókkal halásznak, hogy a kisebb, fiatalabb halak megmeneküljenek, és így a következő nemzedék fennmaradása biztosított legyen. Vannak ugyanakkor csalók, akik mégis kis lyukú hálókat használnak, minden elérhető halat lehalászhassanak. De őket nyilvánosan megszégyenítik, vagyis a közösség szabályozza azt, hogy lehetőleg senki se használja túlzottan az erőforrást. A lassú (azaz tesztelt), hagyományos ökológiai tudás tudja, hogy milyen hatása van az emberi tevékenységnek a tájra, az élővilágra, a tudományos ökológia pedig az elmúlt 20 évben észrevette azt, hogy van mit tanulnunk ezektől az emberektől. Különösen azért, mert a hagyományos tudás sem avul el feltétlenül, hiszen az is fejlődik, ott is születnek új ismeretek, és a tapasztalatok fényében folyamatosan módosítják a tradicionális gazdálkodási elveket is.
Az etnoökológus magyar példát is hoz arra, hogy amikor a modern természetvédelem semmibe veszi a hagyományos tudást, az előrevetíti a kudarcot. Amikor a 80-as években először tettek erőfeszítéseket arra, hogy megvédjék az alföldi rétek orchideapopulációit, azt találták ki, hogy a rétek kaszálásával várjuk meg azt, míg az orchideák elvirágoznak, magokat hoznak, és e magokat már elszórták. Ezzel a virágok szaporodását igyekeztek segíteni. Csakhogy az eredmény sok helyütt éppen ennek fordítottja lett. A le nem kaszált füveknek ugyanis alkalmuk nyílt megerősödni, és így a versengésben az orchideák fölé kerekedtek. Emellett a nyáron a gyökérben eltárolt, majd onnan a talajba kerülő tápanyag sem kedvezett az orchideáknak, amelyek
a gyenge versenytársakat és a relatív tápanyagszegény talajt kedvelik.
Azóta kiderült, hogy nem is a korai kaszálás az orchideák szempontjából legjobb természetvédelmi kezelés, hanem a sokféleségre törekvő marhalegeltetés. Már ugyanis az emberi szem számára szép rét, és az ott élő védett növények számára otthonos rét. Ha le van kaszálva a mező, az nekünk szép egyenletesen zöldnek tűnik. Ellenben a legeltetett legelő foltos, egyes helyeken lelegelték, másutt a marhák jobban meghagyták a növényeket, eközben trágyázzák a talajt.
Azt hittük, hogy ez rossz a növényeknek, pedig nem, nekik az az ideális, ha mérsékelten legeltetik az élőhelyüket. Ez csak egyetlen példa arra, hogy hiába a tudomány jó szándéka, s hagyományhoz való visszatérés jobb megoldásokat is kínálhat
- érvel Molnár Zsolt.
Ez persze nem jelenti azt, hogy a hagyomány definíciószerűen jó. Sok esetben a tradíció egyenesen káros, főként akkor, ha nem képes adaptálódni. „Fejlődés nélkül a hagyomány valóban elavulttá és túlhaladottá válik, noha a természetes fejlődési sebessége lassabb, mint a tudományé.” A mai pásztorok ma már mobilkommunikációt, műholdas távérzékelést is használnak a hagyományos technikáik mellett.
Mindez elméletnek szép, de nem egyértelmű, hogy a laikus tudást hogyan lehet integrálni a gyakorlati, tudományos alapú természetvédelmi erőfeszítések sorába. Az etnoökológus azonban nem ért egyet a laikus jelző használatával. „Ha a laikus tudáson azt értjük, hogy az illető nem ért a kérdéshez, akkor egyáltalán nem erről van szó. A hagyományos tudás hordozói valójában specialistái a biológiai sokféleség megőrzésének, és ha ezt beadják a biológus tudományos ismereteit, illetve a természetvédő gyakorlati tapasztalatát ötvöző tudáshalmazba, abból olyan új vívmányok születhetnek, amelyeket egyenként egyik szereplő sem tudott volna elérni. Ha elfogadjuk egymás gondolatait és céljait, elérhetjük, hogy
a korábban ellenséges viszonyban lévő természetvédők és gazdálkodók együtt tudjanak működni.”
Molnár Zsolt és munkatársai tavaly a Science-ben megjelent tanulmányukban mutatták be azt, hogy például a tudomány és a pásztorok eltérő módon értékelik a természet adományait, és hogy van mit tanulnunk egymástól. Ebben a cikkben amellett érvelnek, hogy a hagyományos tudást nem átkódolva, hanem eredeti valójában kell befogadnia a tudománynak és méltányolni a döntéshozóknak. Ilyenformán minden szereplő a saját logikája szerint, a saját szemüvegén át vizsgálhatja az ember és a természet viszonyát, és így tehetik közkinccsé a tudásukat. A pásztorkodás nemcsak viszi a pénzt, hogy néhány védett növény fennmaradhasson, hanem lehet profitábilisan is csinálni. Az etnoökológus kutatócsoportja kiszámította, hogy ha 200 marha van egy gulyában, akkor a pásztor tevékenysége legalább két pásztor bérét kitermeli. Hiszen kevesebb jószág hullik el a nyári legelőn, a beteg jószágokat hamarabb észreveszi a pásztor, és közben a borjak súlya is jobban gyarapszik.
Az IPBES közgyűlése két hét múlva fogja elfogadni a 2005 óta első jelentést a globális biodiverzitás helyzetéről. Noha a pontos szöveget még nem fogadták el, a tervezet pedig nem nyilvános, Molnár Zsolt szerint a mostani jelentés legnagyobb vívmánya az lesz, hogy mára konszenzus alakult ki arról, hogy a tudomány önmagában nem elég ahhoz, hogy megóvjuk létfeltételeinket itt a Földön. Több száz millió ember él a Földön, aki a tradicionális módszerek révén viszonylag fenntartható módon használja az ökoszisztéma-szolgáltatásokat.
Az eredmények szerint tehát a pásztoroknak alapvető szerepük van a gyepek sokféleségének megőrzésében, a szakma - legalábbis Magyarországon - mégis kihalófélben van. Molnár Zsolt szerint ennek fő oka, hogy a gazdaság még nem fogta fel a diverz ökoszisztéma által nyújtott szolgáltatások alapvető jelentőségét: nem veszi igénybe a kondás, csordás segítségét, mert a nagyüzemi állattenyésztés hozza létre a húst és a tejet.
Csakhogy a pásztorok munkája nemcsak abból áll, hogy felügyel az állatra.
A pásztorkodás Nyugat-Európában hiányszakmává vált, és az utóbbi években a népszerűsége újra növekedésnek indult. Franciaországban pásztoriskolák működnek, Spanyolországban még a pásztornőknek is van országos szövetségük (akik kisebb netes szenzációt keltettek, amikor a Youtube-ra feltöltöttek egy Despacito-videót, lásd alább - M. Cs.). Vagyis más sok helyütt rájöttek arra Európában, hogy a védett területeken, ahol sok igen értékes gyep található mind a mai napig, amelyeket nem lehet újravetni, műtrágyázni, ott legeltetni kell, ahogy teszik ezt évszázadok óta.

(Borítókép: Csibi János felelőspásztor és fia, Csibi Gyula vezeti a juhnyájat az erdélyi Csíkszeredához tartozó Csobotfalva közelében 2017. július 7-én. Fotó: Veres Nándor / MTI)
"
47,techtud,"Az utóbbi időkben egyre több notebookgyártó áll elő olyan megoldásokkal, amik kimondva vagy kimondatlanul alternatívát jelenthetnek azoknak, akiket hidegen hagy a Macbook Air, vagy az egész Apple környezet, de szeretnének valami dizájnban hasonló megoldást találni. Ezek közül most a Microsoft Surface 2 laptopot és a Huawei MateBook D-t néztük meg.
Microsoft Surface laptopja leginkább úgy maradt meg a köztudatban, hogy ez az a nagyon szép laptop, amit Magyarországon nem lehet beszerezni. Nekik az a jó hírünk van, hogy a Surface Laptop 2 itthon is elérhetővé vált, ráadásul jóval olcsóbb mint a Surface Pro.

Kinézetre nem sokat változott

Ami elsőre szembetűnik, hogy nem tapasztalható igazán látványos változás az előző generációhoz képest, igaz, a letisztult dizájnon nehéz még többet tisztítani, cicomázni meg felesleges. Így maradt a nagyjából másfél centis vastagság, a fémborítás, és az alig több mint egy kilós súly. Mindehhez a 13 colos kijelzőméret ideálissá teszi olyanoknak, akik naponta hurcolásszák a táskájukban. A gép egyik különlegessége a billentyűzet, ami a megszokott fém helyett Alcantara borítást kapott, ami a legtöbb embernek nem mond semmit, de úgy kell elképzelni, hogy a hideg fém helyett puha anyaggal érintkezik a csukló. 
Ez egyrészt jót tesz az ízületeknek, másrészt azonnal elkezd mindenki aggódni, hogy mennyire lesz az egész koszos pár hónapnyi használat után, aztán vajon kikopik-e fél év alatt.
Ez egyelőre nem derült ki, viszont az egészen biztos, hogy ha ráborul a kakaó, az semmilyen felületen nem tesz jót a gépnek, vagyis ebben az értelemben talán mindegy is. A kialakításnál nagyon figyeltek az apróságokra: a tápkábel mágnesesen bepattan, és a töltőn is van plusz egy USB kimenet, hogy a telefont anélkül lehessen tölteni, hogy két konnektort elfoglalunk.

Bekapcsolás előtt kijön a legidegesítőbb hibája

Amikor az ember notebookot vásárol, nagyon sok paramétert figyelembe vesz, nem csak az ár vagy a kinézet alapján dönt. Meg kell hagyni, hogy tényleg jól néz ki, csak hát laptopvásárlásnál nem feltétlenül ez az elsődleges szempont. 
A mai világban a legtöbbeknek eszébe sem jut, hogy megnézze, hogy egy Magyarországon legálisan beszerezhető, közel félmillió forintos laptop vajon rendelkezik-e magyar billentyűzettel.
Ilyen összegért senki nem akar matricázgatni, billentyűzet-kombinációkat tanulgatni, csak használni szeretné a gépet, miután bekapcsolja. Ezt a fiaskót leszámítva egyébként ez működik is, bár a mi tesztgépünkön a Chrome eléggé megzavarta a rendszert, és hiába futott el rajta gond nélkül minden, a Chrome egy sima böngészéssel is le tudta fagyasztani napjában kétszer. Ami elég nagy lökést ad, hogy az ember kipróbálja, milyen is a megújult Edge böngésző, de azért mégsem annyira ideális, hogy valami összeakad a háttérben. Bár valószínűleg ezt a hibát egy következő frissítés megoldhatja, addig pedig marad az Edge, amiről legalább így kiderült, hogy annyira nem is ördögtől való. 

Van hozzá ceruza is!

Az érintőkijelzős laptopok láttán ma már senki nem kapja fel a fejét, az ember hozzászokott, hogy ha színes kijelzőt lát, azt lehet nyomkodni. Ez itt is így van, bár tény, hogy azért a 2256*1504-es felbontású, tényleg részletgazdag videók minőségén elég sokat tudnak rontani az ujjlenyomatok. De lehet használni hozzá digitális ceruzát is, ami egyébként jó dolog, jól is működik, és tényleg hozza a ceruza életérzést, tabletek esetében pedig valóban hasznos lehet - viszont a laptopon egyszerűen nem áll kézre. Kényelmetlen a kéznek, hogy egy alapvetően függőleges vagy kicsit döntött felületre írjon vagy rajzolgasson egy ceruzával. Pedig jól tudna működni a koncepció. A ceruza is mágnesesen odatapad a géphez, ami mindenképpen jó, ha el szeretnénk tenni, viszont csak egy ponton, a töltés helyénél tapad oda, pedig kézenfekvő lenne, hogy akár a külső fém borításra vagy a kijelző tetejéhez is oda tudjuk passzintani.

A belső értékek

A gép alapvetően gyors, igaz, nem játékra tervezték, de ha a napi szintű munkához vagy tanuláshoz használja az ember, és néha videót is néz rajta, ahhoz tökéletes. Az ígéretek szerint 14,5 órát bír egyetlen töltéssel, ezt nem sikerült abszolválnunk, de persze ezek az értékek amúgy is csak laboratóriumi, ideális körülmények között elérhetőek, amibe a megfelelő hőmérséklet, a páratartalom, a futtatott programok és még megannyi apróság beleszámítanak. De azt kimondhatjuk, hogy átlagos felhasználás mellett is kibír egy teljes munkanapot úgy, hogy közben zenét is hallgat az ember vagy néha megjutalmazza magát egy-két videóval.

A nyolcadik generációs Intel i5 processzor pont elég ehhez. Az általunk tesztelt készülék 8 GB memóriája és a 128 GB tárhely nem nevezhető hatalmas kapacitásnak, de a készüléket ennél nagyobb tárhellyel is be lehet szerezni, vagy akár elő lehet fizetni valamelyik felhőszolgáltatásra. Itt is gondot okozhat, ami általában bosszantani szokta az embereket, vagyis a kimenetek hiánya. A gépnek egy darab USB kimenete van, amit a legtöbb esetben kapásból elfoglal az egér. Van jack-csatlakozó, és ezen felül egy Surface Connect és egy mini display port, ezzel pedig pont ugyanabba a hibába estek, amibe a nagy rivális is: hiába a kompakt méret, a könnyű szállíthatóság, ha közben még egy adag elosztót is kell vinnie magával az embernek. Sőt, ha ezeket meg is kell vásárolni, akkor összességében mégis a felhasználó szív a legtöbbet.

Három laptoppal lehet találkozni a Huawei kínálatában:

A szerkesztőségben a Mate D járt teszten, ami egészen pontosan 16,9 mm vastag, és 15,6 colos a kijelzője, mégis, első ránézésre egész kompaktnak tűnik. A Surface már annyira vékony, hogy minden kecsessége ellenére pont ez tűnt a sebezhetőségének is, és hiába hogy nagyon jól bírta a strapát, mégis úgy tűnt, hogy sérülékeny. Ez a Huawei gépéről nem mondható el, mégsem tűnik bumszlinak.


Jó értelemben vett unalmasság

Az apróságok azért itt is sokat számítanak, az például mindenképpen a gép előnyére válik, hogy sikerült olyan jól elhelyezni a hűtést, hogy nem tapasztalható melegedés még akkor sem, ha az ember ölében tartja a gépet. Amiről persze mindenki tudja, hogy szigorúan tilos, de viszonylag kevés olyan embert ismerünk, akinél ez még ne következett volna be. Ilyenkor a legszívósabb gépek is hajlamosak a túlmelegedésre, ez viszont jól bírta. Meg kell jegyezni azt is, hogy tényleg jól szól benne a Dolby Atmos hangrendszer, de összességében ez a laptop úgy unalmas, hogy ez a javára válik.
Nincsenek benne felesleges sallangok, van helyette megfelelő mennyiségű USB-csatlakozó, egy nem túl nagy töltő, és az egész cucc minden gond és megakadás nélkül megy, és teszi a dolgát. Az már egyéni preferencia kérdése, hogy ki az, aki megelégszik ezzel, és kinek van szüksége mindenképpen arra, hogy ezen felül telepakolják csillivilli megoldásokkal és látványelemekkel az eszközt.
Ami hiányozhat belőle, az az érintőkijelző, és meg kell hagyni, hogy a felbontás is lehetne jobb, bár a FullHD mellett nem feltétlenül érezni olyan nagyon vérlázítóan a 4K hiányát, főleg, hogy alapvetően nem is egy gémer laptopról beszélünk, ahol a játékokhoz például annyit hozzátenne a részletgazdagabb képminőség. Ha ránk hallgatnak, akkor a boltokban inkább az i5-ös verziót keresik. Nem mintha az alapvető funkciókra és a mozizásra nem lenne elég az i3 is, de az i5 azért minden tekintetben megnyugtatóbb élményt ad. 
Akinek egyébként az hiányzik az Apple háza tájáról, hogy mindent egyben kezelhessen, és ami a telefonján elérhető, azt a gépén is lássa, annak a jó hírünk van: mindez elérhető, nem csak ezeken a gépeken, de a Windows 10-en általában. Csak össze kell kapcsolni a telefont a géppel, és bele kell törődni, hogy mostantól a Microsoft Launcher fut majd a telefonon. Ha ez sikerült, és személyre szabta a telefon megjelenését, onnantól kezdve viszont tényleg mindent elér mindenhonnan, és nagyjából ott folytathatja a munkát, ahol abbahagyta a telefonján. Ezt persze akkor lehet a legjobban kihasználni, ha elkötelezte magát amellett, hogy az Office 365 a kedvenc irodai programja, az Outlook a kedvenc levelezője, és egyébként is előnyben részesíti a Microsoft szolgáltatásait.

(Borítókép: Németh Sz. Péter / Index)
"
48,techtud,"A European Social Survey (ESS) a legnagyobb összeurópai társadalmi felmérés. A legutolsó, 2016–17-es felmérésben több nagy témát vizsgáltak, többek között a migrációhoz való viszonyt is. Ezeket elemezte ki két magyar kutató, Messing Vera és Ságvári Bence. Az ő eredményeiket mutatjuk be az alábbiakban. Elöljáróban néhány a fő megállapítások közül:
Orbán Viktor szerint ma a migráció a fő politikai törésvonal Európában, a miniszterelnök szerint a bevándorláspárti erők állnak szemben az azt ellenzőkkel, minden más különbség háttérbe szorul. Bal- és jobboldal helyett eszerint „szuverenisták” és „globalisták” néznek egymással szembe, a kristályosodási pont pedig természetesen a migráció. Persze egy választás tétjének meghatározása maga is politikai termék, de a magyar valóságban most tényleg minden erről szól: az új európai szövetségi rendszereket célzó kísérletek, a Néppárton belüli konfliktusok, a populista tömb formálódása, Macron integrációpárti zászlóbontása mind ugyanarra a két bitre van lecsupaszítva.
2015 óta valóban minden a migráció körül forog, tényleg soha nem volt ekkora a bevándorlás elutasítottsága Európában? Vagy Magyarország egy alternatív valóságban létezik, amit inkább csak a jobboldali radikálisok tekintenek más országokban követendőnek? Bár nem politizálni akar, közvetve ezekre a kérdésekre is választ keres a Friedrich-Ebert-Stiftung megbízásából készült kutatás, mely 30 országban végzett kérdőíves felmérés migrációs kérdéseit használta fel. A kutatók arra voltak kíváncsiak, hogy mennyire változott valójában a bevándorlásellenesség Európában az elmúlt években, különösen a migrációs krízis óta, mekkora különbségek vannak az egyes országok között és mi magyarázza ezeket.
Az összeurópai kutatás egyik látványos eredménye, hogy a bevándorlással kapcsolatos attitűdök hosszabb távon meglepően semlegesek, a vizsgált európai országokban átlagosan nagyjából kiegyenlítettnek látják a bevándorlás előnyeit és hátrányait. Hosszabb távon ezek ráadásul stabilitást mutatnak, vagyis egyáltalán nem mindenhol erősödött az elmúlt években a bevándorlásellenesség. Sőt, több országban még nőtt is a befogadást feltételekkel elfogadók tábora. Ez a helyzet a 2015-ös menekültválságban kevésbé érintett Portugáliában, Írországban és érdekes módon az Egyesült Királyságban is. Nem mintha Nagy-Britanniában ne lenne jelentős a migrációellenesség, hiszen ez volt az egyik fontos tényező a brexit mögött is. Ott azonban már vagy tíz éve volt felfutóban ez a trend, míg az adatok szerint 2016-ra a közhangulat valamennyire konszolidálódott. A kutatók értelmezésében azért is, mert az emberek „felismerhették, hogy nem a migráció az általuk megtapasztalt problémák legfőbb oka, és jobban tudatosodhattak annak a brit gazdasági és társadalmi előnyei”.
A magyar kormánymédiában szinte már egyetlen nagy no-go zónaként megjelenített Svédországban a migrációhoz való tartósan pozitív viszony 2015 után sem változott radikálisan, és hasonló a helyzet Norvégiában és Svájcban is a felmérés szerint. Az adatokat árnyalja, hogy a svédeknél és svájciaknál is jelentősen támogatottságuk van a migrációellenes, jobboldali populista erőknek és/vagy népszavazási kezdeményezéseknek, de itt alapvetően lakossági attitűdökről van szó, politikai mozgalmak népszerűségével csak közvetett az összefüggés. Hosszú távon a jelentős bevándorló népességgel rendelkező nagy nyugat-európai országokban sem nőtt az ezredforduló óta a migrációellenesség: Németországban, Franciaországban és Hollandiában is fluktuál, de összességében mérsékelt az elutasítottság. Ezen a nagy 2015-ös hullám sem változtatott igazán az ESS adatai szerint.
Kérdés persze, hogy ez azóta is így van-e, de erre ebből a vizsgálatból nem kapunk választ. Az adatok ugyanis a European Social Survey (ESS) 2016–17-es felméréséből származnak, vagyis nem a legfrissebbek. Elvileg lehetséges, hogy azóta Európa-szerte nőtt a migrációellenesség, ahogy azt a például kormányközeli Századvég állítja a saját felmérése alapján – igaz, intuitíve inkább azt lehetne gondolni, hogy nem a krízis enyhülésével, kétéves késéssel jön a radikális lakossági reakció.
Az ESS, amelyet Magyarországon hagyományosan az MTA Társadalomtudomány Kutatóintézete koordinál, ugyanakkor az európai társadalomtudomány legnagyobb és legkomolyabbnak számító reprezentatív felmérése, szigorú módszertani előírásokkal. Míg a Századvég által végzett telefonos kutatásban alapvetően a migrációval kapcsolatos negatív állításokról kérik ki az emberek véleményét, az ESS kérdőívében semleges, vagyis pozitív és negatív értékítéletekre egyaránt lehetőségeket adó megfogalmazások vannak. Az efféle megoldás általában kevésbé torzít, a nagy előnye azonban nem is ez, hanem hogy képes detektálni az időbeli változásokat. Migrációval kapcsolatos kérdéseket 2002 óta tesznek fel az ESS kétévente ismételt felméréseiben, így folyamatosan nyomon lehet követni az attitűdök alakulását, és azt is látni, hogy a 2008-as gazdasági, majd a 2015-ös migrációs válság hogyan befolyásolta a közvéleményt.
Miközben az ESS adatai szerint a nagy, jellemzően nyugat-európai befogadóországokban a migrációs hullám nem okozott komoly attitűdrengést, néhány ország ez alól kivétel volt. Ezek között is egyedi azonban Magyarország pályája. Önmagában a növekvő bezárkózás nem kivételes, hiszen ez történt az ezredforduló óta Olaszországban és Ausztriában, valamint, érdekes módon, több volt szocialista országban (erre most Csehországból és Litvániából vannak adatok), ahová sem 2015 előtt, sem azóta nem érkezett jelentős bevándorló csoport.
A migrációellenesség növekedése azonban minden más vizsgált országnál sokkal erőteljesebb volt nálunk.
Magyarország valójában egy külön kategóriába tartozik: az eleve magas elutasítottság 2014 óta az egekbe szökkent
– írják a kutatók tanulmányukban. A közvélemény-kutatás adatai alapján Magyarország nem csak a többi uniós tagállamhoz képest ellenségesebb a bevándorlókkal, de még Oroszországhoz, Törökországhoz és Izraelhez képest is, „noha ezekben az országokban az Európán kívüli szegényebb országokból érkező bevándorlók csoportja egészen más, és jóval fenyegetőbb jelentéssel bír” – olvasható a tanulmányban.
A felmérés szerint a magyar megkérdezettek közel kétharmada nem engedne be senkit, azaz feltétel nélkül elutasítana minden embert, aki szegényebb, nem európai országokból jön. 2012-ben a magyarok 39 százaléka volt ezen a véleményen, és már ez is kiugróan magas arány volt. Legutóbb viszont már 62 százalék mondta azt, hogy Magyarországnak senkit, semmilyen körülmények között nem kellene beengednie. Ez kétszer akkora arány, mint az Európában második legelutasítóbb cseheknél.
Miközben a magyar kormánykommunikáció beállításában nálunk a politika pusztán azt az álláspontot képviseli, ami az egész kontinensen jellemző, csak éppen máshol azt elnyomják a píszí nevében, az európai kutatás szerint az itthoni migrációellenesség egyedi és kiugró mértékű.
„Bizonyára a kormányzati és a médiakommunikáció hatása elsősorban, hogy a negatív attitűdök ennyire teljes elutasítást eredményeztek Magyarországon a migrációval kapcsolatban. Ezeket az attitűdöket jelentős részben a közbeszéd normái határozzák meg, és valószínűleg sehol máshol nem volt olyan intenzív napirenden tartása a migráció negatív híreinek, mint nálunk” – értelmezte az Indexnek az adatokat Ságvári Bence, az elemzés egyik készítője.
A migrációellenesség annyira általános lett az elmúlt évek Magyarországán, hogy nem is látszanak éles különbségek az egyes társadalmi csoportok között. Bár a falvakban, az alacsonyabb végzettségűek és az anyagi nehézségekkel küzdők között az átlagosnál nagyobb az elutasítás mértéke, a számokból egyértelmű, hogy a diplomások és a nagyvárosiak is megutálták a migráció gondolatát. Összehasonlításképpen: a legjobb helyzetű magyarok is nagyjából kétszer akkora arányban bevándorlásellenesek, mint a legrosszabb helyzetű osztrákok. A propaganda ebben egyfajta társadalmi kiegyenlítést eredményezett: attitűdváltozás szempontjából a legdurvábban megdolgozott réteg a fiatalok és a közepes jövedelmi helyzetűek voltak, nálunk nőtt leginkább a teljes elutasítók tábora.
Nem meglepő, hogy a politikai viszonyulás és értékrend egész Európában meghatározó a migrációval kapcsolatban is. A vizsgált értékválasztások szempontjából ebben a felmérésben is azok bizonyultak a leginkább befogadáspártiaknak, akik „a népek közötti megértést”, valamint az egyenlőséget és az egyenlő esélyek fontosságát hangsúlyozzák, míg a legelutasítóbbak a biztonságot és a hagyományt fontosnak tartók lettek. Ezek persze nem csak egyéni tényezők, hiszen az egyes ideológiák éppen ezekre az értékekre építve, azokat politikai keretbe helyezve konstruálják újra magukat; így jeleníti meg magát a „humanitárius”, befogadáspárti politika az egyik, a „szekuritizációt” és a hagyományokhoz való visszatérést szorgalmazó tömb a másik oldalon.
A bal-jobb különbségek minden országban tetten érhetőek a migráció megítélésében, a törésvonalak azonban országonként nagyon máshol húzódnak. Ebben Magyarország megint csak egyedi. A legtöbb országban ugyanis a radikális populista pártok gyűjtik be az élesen migrációelleneseket, Magyarországon azonban a Fidesz révén ezt a kormánypárt teszi. Ha Európa egészét nézzük, azt láthatjuk, hogy a politikailag amúgy megosztott közvélemény jelentős része mérsékelt a bevándorlással kapcsolatban, csak a magukat a skála jobb szélére tevők (tízes bal-jobb skálán a 8-10-es értékeket választók) körében ugrik meg jelentősen a migrációellenesek aránya.
Néhány példa a bal-jobb különbségekre pártválasztói csoportok szerint: a 2016/17-es adatok szerint Ausztriában az FPÖ-szimpatizánsok 48, a szocdemek 15 százaléka utasítja el általában a befogadást; Németországban az SDP-választók 4, a CDU/CSU 7, míg a kifejezetten migrációellenességre építő AfD táborának 21 százaléka; Franciaországban pedig a baloldal 7 százalékával áll szemben Le Penék 35 százaléka. A különbségek mindenhol markánsak, de legalább ennyire feltűnő, hogy ha mérlegelés nélküli, mindenkire vonatkozó teljes elutasításról van szó, még a radikális jobboldali szavazók is megosztottak.
Ebben a megvilágításban ütköznek ki igazán a magyar számok. Nálunk ugyanis az ESS kutatása szerint (mivel a pártválasztói csoportok kevésbé stabilak, itt újra érdemes kiemelni, hogy 2016–17-es adatokról van szó) a Fidesz-tábor 75, a jobbikosok 73 százaléka van a teljes elutasítás pártján. Ez azt jelenti, hogy a magyar jobboldali szavazók zöme sokkal egyértelműbben migrációellenes, mint akár a nyugat-európai populista jobboldali ellenzék: a Fidesz-tábor, ha bevándorlásról van szó, jobbról a külső ívben előzi nagy lendülettel Le Pent, az AfD-t, a Legát, a holland Szabadságpártot, vagy bárkit azok közül is, akik kívül vannak a nyugat-európai politikai főáramon. Azt is látni kell, hogy a magyar baloldali ellenzéki szavazók (MSZP: 43%, DK: 42%; LMP: 20%) is sokkal bevándorlásellenesebbek, mint akár a hazai pályán szélsőjobboldalinak számító Svéd Demokraták (10%) szavazói.
Valóban a migráció manapság a fő politikai kérdés? Az ESS alapján az biztos, hogy Európa-szerte éles különbségek vannak politikai ideológiák szerint a bevándorlás megítélésében. Csakhogy amíg Európa nagy részén a törésvonal a jobboldali populista pártok és a mindenki más között húzódik, nálunk a szavazók nagy részét fedő kormánypártok (és ebben a kérdésben a velük együtt érző Jobbik) és a baloldali ellenzéki szavazók között, akik közben már maguk is legalább olyan jobbra állnak, mint Nyugat-Európában a radikális jobboldal. Az elmúlt évek folyamatos kampánya az egész magyar játékteret annyira jobbra tolta, hogy máshol ezzel már en bloc lelógnánk az attitűdtérképről. Bár az Orbán-féle kemény hangú migrációs szöveg lehet ugyan szimpatikus a nyugat-európai populistáknak, de ha a közvélemény egészét nézzük, sokkal inkább Magyarország él alternatív valóságban, mint „a valóságtól elszakadt brüsszeli elit”.
(Borítókép: Menekültek Röszkén 2015. szeptember 7-én. Fotó: Huszti István / Index)"
49,techtud,"Kanada is beáll a sorba: az ország adatvédelmi biztosa szerint a Facebook a Cambridge Analytica-botrányban napvilágra került adatkezelési gyakorlatával szövetségi és tartományi törvényeket sértett, ezért jogi úton fognak fellépni ellene, hogy kikényszerítsék az adatvédelmi irányelvei megváltoztatását – írja az Engadget a CBC cikke nyomán.
Daniel Therrien szövetségi adatvédelmi biztos, illetve Kanada legnagyobb tartománya, Brit Columbia adatvédelmi biztosa, Michael McEvoy szerint a cég nemcsak több adatkezelési vétséget követett el, de az adatvédelmi hiányosságok orvoslására tett javaslatokat is figyelmen kívül hagyta, illetve elutasította, hogy a következő öt éven át önkéntesen rendszeres külső adatvédelmi ellenőrzésnek vesse alá magát.
A kanadai fellépés a Facebook adatkezelése ellen már a sokadik ilyen lépés az elmúlt időszakban. Csak ebben a hónapban a cég megegyezett az Európai Unióval az adatkezelési szabályzata módosításában, aminek köszönhetően például egy Cambridge Analytica-szerű ügyben a jövőben egyértelmű lesz a Facebook jogi felelőssége. Az Egyesült Államokban pedig rekordbírságra számíthat a cég ugyanezért az ügyért.
Hárommilliárd dollárt különített el rá, bár sajtóinformációk szerint akár ötmilliárd is lehet.
Még mindig megy a kanosszajárás a Cambridge Analytica miatt. Több felelősséget fognak vállalni.
Az Egyesült Államok kereskedelmi hatóságával tárgyalnak, az adatkezelés az oka mindennek."
50,techtud,"
 

A mozgáskorlátozottak járását segítő okosnadrágot mutatott be a Zürichi Alkalmazott Tudományok Egyeteme (ZHAW). A prototípus segítheti például az agyvérzésen átesett és mozgásukban korlátozott pácienseket abban, hogy a hétköznapokban továbbra is mobilak maradjanak – írja az MTI."
51,techtud,"A 2001. szeptember 11.-ei terrortámadás az ikertornyok ellen, valamint a szintén 2001-es lépfenés levéltámadások akkora paranoiát keltettek az amerikai közéletben, hogy George W. Bush akkori elnök az év októberében aláírta a Patriot Actet, ami mind a nemzetközi, mind a belföldi terrorizmus kiszűrését és visszaszorítását volt hivatott elérni. Az elkövetkező években az NSA az állampolgárok tudta nélkül több milliárd privát beszélgetést, üzenetet és internetes előzményt vizsgált át, köztük amerikaiakét is, általában bármiféle konkrét bűnesettel kapcsolatos gyanú nélkül.

Ezeknek a lehallgatásoknak ebben a formában véget vetett a 2015-ös USA Freedom Act, amely az Edward Snowden által kiszivárogtatott információra adott reakció volt. Ugyan nem szüntették meg teljesen a megfigyeléseket, de az évi milliárdokról levitték csupán százmilliókra, valamint a törvény új korlátokat is állított a lekért adatok felhasználásának.


Sokan fellélegeztek az új szabályozás hatására, de nem sokkal később, 2016 és 2017 között több mint háromszorosára nőtt a megfigyelt hívások száma, amit a technológia fejlődésével és a hívások közötti átfedésekkel magyaráztak.

2019 elején Luke Murry republikánus kongresszusi biztonsági tanácsadó már arról nyilatkozott egy podcastban, hogy fél éve nem is használják a rendszert, amivel kétségbe vonta az egész kérdés jelentőségét.
Az Engadget cikke szerint az NSA most indítványozta a Fehér Háznál a program teljes leállítását, mivel az jelenlegi formájában komolyabb teher a hivatalnak, mint amennyire hasznos. A Wall Street Journal szerint egy hírszerzési ügynök is megkérdőjelezte a program hasznosságát.
A gyertya nem éri meg a lángját.
- nyilatkozta a lapnak a névtelenül megszólaló ügynök.
A végső döntés a Fehér Házé lesz, és a kérdés továbbra is megosztó az amerikai törvényhozásban. Érdemes azt is megjegyezni, hogy mindez csak a telefonos lehallgatásokra vonatkozik, az internetes megfigyelést nem érinti."
52,techtud,"Egy elhullott rétisas tetemét találtak meg kirándulók a Tolna megyei Bölcske határában április 22-én este – írja Facebook-bejegyzésében a Duna-Dráva Nemzeti Park Igazgatóság.
A megtalálók bejelentése után a nemzeti park munkatársai másnap méregkereső kutyával vizsgálták át a környéket, ahol a rétisason kívül további tetemeket találtak: egy barna rétihéját, két rókát, hat szarkát és hét, feltehetően csalinak használt tyúktojás darabjait gyűjtötték be.
Mindegyik állaton látható volt a mérgezés tünete, a madaraknál a görcsbe rándult ujjak, a rókáknál az összehúzott testtartás. Az állatok pusztulásának okáról csak az állatorvosi szakvélemény után lehet egyértelműen biztosat állítani, addig is a Duna-Dráva Nemzeti Park Igazgatóság megtette a bejelentést az illetékes Rendőrkapitányság felé – olvasható a bejegyzésben:"
53,techtud,"Az eddig gondoltnál gyorsabb ütemben tágul az univerzum egy új tanulmány szerint, és az eredmények alapján új fizikai modellre lehet szükségünk a jelenség megértéséhez – írja a Space.com.
A világegyetem kialakulásával és működésével foglalkozó kozmológia egyik alapvetése, hogy az ősrobbanással az univerzum tágulni kezdett, ennek a ma is tartó folyamatnak az ütemét pedig a Hubble-állandóval szokás leírni. Az viszont már 2016-ban kiderült, hogy ezzel van egy komoly probléma: különböző mérési módszerekkel két különböző érték jön ki, a kettő pedig a jelenlegi ismereteink alapján nem nagyon egyeztethető össze.
A most meghatározott tágulási tempó 10 százalékkal gyorsabb, mint amit az ősrobbanás utáni univerzum megfigyelése alapján korábban becsültek.
A tanulmány egyik szerzője Adam Riess, a Johns Hopkins Egyetem kutatója, aki 2011-ben két társával fizikai Nobel-díjat kapott, amiért a kilencvenes évek végén kimutatták, hogy az univerzum tágulása folyamatosan gyorsul. (Hogy pontosan miért, az még ma se világos, egy elmélet szerint a titokzatos sötét energia áll a jelenség hátterében.)
Riess és kollégái az új kutatásban a Hubble űrtávcsővel tanulmányozták a Tejútrendszer körül keringő Nagy Magellán-felhő törpegalaxis 70 csillagát: úgynevezett Cefeida-típusú változócsillagokat, amelyek kiszámítható tempóban fényesednek és halványodnak, így jól használhatók távolságmérésre. A mérések pontosításához felhasználták az Araucaria Projekt nevű nemzetközi kollaboráció eredményeit is a Nagy-Magellánfelhő kettős csillagrendszereiről.
Mindebből kiszámolták az univerzum jelenlegi tágulási ütemét, azaz az úgynevezett Hubble-állandót. Ennek új értéke 74,03 kilométer per másodperc per megaparszek. (Egy megaparszek nagyjából 3,26 millió fényév.) Ehhez egy bizonytalansági értéket is rendeltek, ami 1,9 százalék – ezzel a legalacsonyabb bizonytalanságú számítás, amelyet ezzel a módszerrel eddig végeztek.
A Hubble-állandót egy másik módszerrel, az ősrobbanás utáni időkből hátramaradt és az egész világegyetemet kitöltő kozmikus mikrohullámú háttérsugárzásból is szokás számolni, az ez alapján várt érték jóval kisebb, 67,4 kilométer per másodperc per megaparsec.
Ez nem egyszerűen két eltérő kísérlet. Valami alapvetően különbözőt mérünk. Az egyik annak az értéke, hogy az univerzum hogyan tágul ma, ahogy látjuk. A másik egy jóslat a korai univerzum fizikája alapján, hogy hogyan kellene ma tágulnia. Ha ezek az értékek nem egyeznek, akkor nagyon erős a valószínűsége, hogy nem veszünk figyelembe valamit a kozmológiai modellben, ami összeköti a két érát
– mondta Riess.
A tanulmány az Astrophysical Journal szaklapban jelent meg, de az arXiv.org-on szabadon elérhető .
Egy másik kutatási terület, a gravitációs hullámok kutatásának egyik jelentősége, hogy a Hubble-állandó mérése körüli vita, így az univerzum tágulásának megértése terén is segítséget nyújthat egy független harmadik mérési módszerrel: a Hubble-állandó értékét meg lehet mérni csak gravitációshullám-jelek segítségével is, mert a fényjelekkel szemben ezek forrásának a távolsága közvetlenül megbecsülhető. Erről ebben a cikkben írtunk részletesebben."
54,techtud,"Több mint 600 európai tudós és 300 brazíliai őslakos csoport intézett csütörtökön felhívást az Európai Unióhoz, hogy kiemelten foglalkozzon az erdőirtás ügyével a folyamatban lévő kereskedelmi tárgyalások során, amelyeket Brazíliával folytat – írja az MTI.
A levelet a Science magazinban és egy külön nyilatkozatban is közzétevő tudósok és őslakos szervezetek szerint az EU azoknak a termékeknek a világon az első számú importőre, amelyek előállítása erdőirtással jár. A Brazíliából az EU-ba 2011-ben importált marhahús és állati takarmány előállítása például nagyarányú erdőirtáshoz köthető, amelynek mértéke naponta egy 300 futballpályánál is nagyobb területen végzett erdőirtás – idéztek egy tanulmányt a levélben.
A tudósok és – a napokban tömegtüntetést is szervező – őshonos csoportok szerint a hónap során Brazíliában a földterület birtoklásáért folytatott, egyre fokozódó konfliktusban megölt emberek legalább kilenc holttestére bukkantak az erdőirtáshoz közeli területek határában.
Az erdőirtás következtében hatalmas mennyiségű szén-dioxid szabadul fel, hozzájárulva a globális éghajlatváltozáshoz, miközben veszélyeztetett fajok sokaságát fenyegeti az élőhely elvesztése – teszik hozzá.
""Amint arra az iskolai sztrájkok és a klímaváltozás miatti tüntetések Európa-szerte rámutattak, többé nem fogadjuk el az éghajlatváltozást okozó termelési gyakorlatokat"" – mondta Tiago Reis, aki azt kutatja, hogy milyen hatással van a nemzetközi kereskedelem a földhasználatra a termelő országokban.
Az EU évek óta tárgyalásokat folytat a Brazíliát is magában foglaló Dél-amerikai Közös Piaccal (MERCOSUR) egy szabadkereskedelmi övezet létrehozásáról – amely a világ egyik legnagyobbika lenne –, de a tárgyalások megrekedtek.

(Borítókép: 
Erdőírtásos terület az Atlantic erdő területén Brazíliában.


Mario Tama / Getty Images Hungary)
"
55,techtud,"2010 és 2017 között 169 millió gyereket nem oltattak be kanyaró ellen, azaz évente 21,1 milliót, ez pedig azzal fenyeget, hogy újra járványokat okozhat a betegség – közölte csütörtökön az UNICEF. 
A kanyaró vírusa mindig meg fogja találni a beoltatlan gyerekeket. A napjainkban tapasztalt járványkitörésekhez az elmúlt évek oltatlansága vezetett
– mondta Henrietta Fore, a UNICEF ügyvezető igazgatója. A sebezhetőség növekedésével a világon majdnem megnégyszereződött a kanyarós esetek száma 2019 első negyedévében az előző év azonos időszakához képest: az Egészségügyi Világszervezet adatai alapján 112 063 fertőzés történt.
2017-ben mintegy 110 ezren haltak meg kanyaróban a világon, nagy részük gyerek volt, 22 százalékkal többen, mint egy évvel korábban.
A kanyaró erősen fertőző betegség, amely vakságot, süketséget és agykárosodást okozhat, de halálos is lehet. Jelenleg a világ több pontján terjed a járvány, többek között az Egyesült Államokban, Európában, a Fülöp-szigeteken, Tunéziában és Thaiföldön.
A védőoltás két adagja szükséges ahhoz, hogy egy gyerek védett legyen. A WHO szerint 95 százalékos átoltottság kell az úgynevezett nyájimmunitáshoz, vagyis ahhoz, hogy a közösség védettsége megóvja a betegségtől azokat is, akik nem kaphatnak védőoltást.
A jelentés szerint az első adagot a gyerekek 85 százaléka, a másodikat még kevesebben, csak 67 százalékuk kapta meg a világon a gyenge egészségügyi ellátórendszer, az oltóanyag hiánya vagy drágasága, a túlzott engedékenység és az oltásellenesség miatt.
A fejlett országok közül az Egyesült Államokban van a legtöbb, 2,5 millió gyerek, aki az első adag vakcinát sem kapta meg 2010 és 2017 között.
Az ország jelenleg az elmúlt húsz év legnagyobb kanyarójárványával küzd. Második a listán Franciaország és Nagy-Britannia, ahol ugyanebben az időszakban 600 ezer, valamint 500 ezer gyerek maradt oltatlan.
A szegényebb országokban igazán súlyos a helyzet: Nigéria a listavezető, ahol 2017-ben majdnem négymillió, egyévesnél fiatalabb gyerek nem kapta meg az első adagot, a második India 2,9 millióval, őket követi Pakisztán és Indonézia 1,2 millióval, majd Etiópia 1,1 millióval."
56,techtud,"Világszerte 12 millió hektár trópusi erdő tűnt el tavaly egy tanulmány szerint – írja az MTI Global Forest Watch (GFW) csütörtökön bemutatott jelentése alapján.
Ez a harmadik legnagyobb mértékű veszteség egy év alatt a műholdas mérések 2001-es kezdete óta.
Különösen aggasztó, hogy nagy mennyiségben fogyatkoztak meg a trópusokon az esőerdők: összesen 3,64 millió hektár tűnt el ott. Az adatok a GWF közlése szerint a Marylandi Egyetemtől származnak és műholdas felvételek elemzése alapján születtek. A jelentés nemcsak a fakitermelést, hanem az erdőtüzek okozta pusztítást is figyelembe vette.
Az erdők számtalan állat- és növényfaj számára nyújtanak otthont, emellett jelentős hatással vannak a klímára is. A 2016-os és 2017-es évekhez képest némileg csökkent az erdők eltűnésének mértéke. 2016-ban 16,95 millió hektárnyi, 2017-ben 15,81 millió hektárnyi trópusi erdő tűnt el. Az erdők pusztulásának tempója változatlanul magas a szakértők szerint.
Percenként 30 focipályányi terület vész el.
Az érintett területek csaknem egyharmada a legöregebb nemzedékek alkotta őserdők, amelyeknek különösen nagy szükségük van a védelemre. Először dokumentáltak beavatkozásokat az eddig érintetlen természetes esőerdőkben, amelyek több százéves, olykor ezeréves fákból állnak – mondta a kutatócsoport vezetője, Mikaela Weisse.
A legnagyobb terület tavaly Brazíliában veszett oda: 1,35 millió hektárnyi erdő. Ennek egy része erdőtüzeknek esett áldozatul, a nagyobbik rész azonban láthatóan a mezőgazdasági területek kinyerése miatti fakitermelés okán tűnt el. A szerzők hangsúlyozták, hogy még korai felbecsülni, milyen hatása van az új elnök, Jair Bolsonaro politikájának, a nagy visszaesés még az ő hivatalba lépése előtt történt. Bolsonaro kinyilvánította, hogy a környezetvédelem nem tartozik a prioritásai közé: nem akar új természetvédelmi területet kijelölni az Amazonas-vidéken, és az esőerdőben további erdőirtásokat engedélyez.
A tanulmány pozitív példaként mutatja be Indonéziát. A délkelet-ázsiai országban 2003 óta a legalacsonyabb mértékűre csökkent az erdőveszteség, a kormány védelmi intézkedései eredményt hoztak.
Az erdők irtásának fő okai az állattenyésztés és a mezőgazdaság: Ázsiában és Afrikában elsősorban a pálmaolaj-termesztés, Dél-Amerikában a bioüzemanyagok előállításához szükséges gabona termesztése.
Az erdők felégetése és a fakitermelés nemcsak szén-dioxidot szabadít fel, hanem csökkenti a klímakárosító gázokat felvevő úgynevezett „zöld tüdő” kapacitását is. Az esőerdők világszerte az ember által kibocsátott üvegházhatású gázok 30 százalékát nyelik el, több mint egymilliárd tonnát évente.

(Borítókép: Martiskó Gábor/Index)
"
57,techtud,"A Határtalan tudás előadásainak célja, hogy a mindenkit érintő tudományos kérdésekről közérthető formában tájékozódhasson minden érdeklődő, méghozzá a tudományterület legkiválóbb kutatóitól.
A kisbabákat nem lehet megkérdezni a tudásukról, de a csecsemőkutatóknak sikerül megkerülniük ezt a korlátot: a viselkedés, a tekintet és az idegrendszer elemzéséből következtetni tudnak arra, mit is tudna a babák. A mai eseményen megtudhatjuk, mire jutottak a világviszonylatban is híres magyar Babalaborokban a kutatók.
Az esemény előadói:
18 órától itt követhetik az előadásokat:"
58,techtud," Egy új kutatás eredményei alapján jelentősen csökkent az esélye annak, hogy beigazolódjon Stephen Hawking egyik fekete lyukakra vonatkozó elmélete – írja a Live Science.
A tavaly meghalt világhírű elméleti fizikus elképzelése szerint az univerzum nagy részét kitevő, titokzatos sötét anyagot ősi fekete lyukak alkotják. Egy egész galaxist átfogó új képalkotó módszer eredménye alapján azonban úgy tűnik, hogy ez valószínűtlen. A felvétel nem zárja ki teljesen az elméletet, de az ősi fekete lyukaknak eszerint igazán parányinak kellett volna lenniük, hogy magyarázható legyen velük a sötét anyag eredete.
A sötét anyag hiába tölti ki a ma elfogadott elképzelés szerint az univerzum nagy részét, a létére csak közvetett bizonyítékunk van: a hagyományos anyagból felépülő objektumok mozgásai alapján lehet arra következtetni, hogy a mai eszközeinkkel láthatónál jóval nagyobb tömegnek kell jelen lennie a világban, amely a gravitációs erejével ezeket a mozgásokat magyarázhatja. Hawking és kollégái a hetvenes években álltak elő azzal az elmélettel, hogy az ősrobbanás létrehozott sok kicsi fekete lyukat. Ezeket nagyon nehéz lenne érzékelni, mégis erős gravitációs hatást fejtenének ki.
Az elmélet tesztelésére eddig nem álltak rendelkezésre kellően fejlett eszközök. A Hawaiin található Subaru teleszkóp Hyper Suprime-Cam (HSC) nevű digitális kamerája már képes egyetlen képbe foglalni a teljes szomszédos galaxist, az Andromédát. Takada Maszahiro, a Japánban működő Kavli Intézet kutatója és csapata ennek a kamerának a segítségével kezdtek ősi fekete lyukak keresésébe.
Bár a fekete lyukak lényegükből adódóan láthatatlanok a hagyományos eszközökkel, hiszen elnyelik a fényt, épp néhány hete sikerült egyet mégis lefényképezni a körülötte látható izzó anyaggyűrű fénye alapján. Ilyesmi azonban csak a szupernehéz fekete lyukaknál jön szóba, a jóval kisebb ősi fekete lyukaknál nem segít. Ezeket az úgynevezett gravitációs mikrolencse-hatás alapján lehet megtalálni, azaz olyan eseteket keresni, amikor a gravitációs erejük eltéríti a látható fényt: hosszabb időn át fotóznak egy csillagot, és figyelik az attól érkező fény torzulásait. Minél kisebb a fényt torzító fekete lyuk, annál gyorsabb a villanás, amelyet okoz.
A most keresett apró fekete lyukak esetében nagyon rövid pislákolásról van csak szó. Ezért jött jól a HSC, amely csillagászati léptékkel mérve elképesztő tempóban, mindössze két perces intervallumokkal képes felvételeket készíteni a teljes Androméda-galaxisról. Takadáék egy hétórás időszak alatt kétszáz képet lőttek vele, de csak egyetlen potenciális mikrolencse-hatást azonosítottak – márpedig ha ősi fekete lyukak alkotnák a sötét anyag jelentős részét, akkor körülbelül ezer ilyen jelet kellett volna fogniuk.
A Nature Astronomy szaklapban megjelent eredmény mégse zárja ki teljesen Hawkingék elméletét, mert még mindig vannak olyan tömegtartományokba eső fekete lyukak, amelyekre igaz lehet az elképzelés, csak éppen azokat még ma sem tudjuk érzékelni. Az az egyetlen észlelt jel, amelyet Takadáék fogtak, viszont még nagy jelentőségűnek bizonyulhat: ha bebizonyosodik, hogy egy ősi fekete lyuk nyomára bukkantak, az lenne a világ első ilyen észlelése. Persze egyetlen jel ennek a kijelentésére még nem elég, ezért a kutatók folytatják a munkát."
59,techtud,"Garnélarákszája van, ollói a ráké, homáré a páncélja és végtagjai a víziskorpióé. Mi az? Hát a rákvilág kacsacsőrűje, a Callichimaera perplexa. A név jelentése meghökkentő gyönyörű kiméra, ami a mitológiai oroszlánfejű, kecsketestű és kígyó farkú lényre utal. A Kréta korból ránk maradt kövületekben 2005-ben talált az állat maradványaira Javier Luque, a Yale kutatója, de csak most tették közzé a róla szóló tanulmányt.
Talán a legmeghökkentőbb része a tanulmányban leírt rákszerű lénynek a szemei, amik arányaiban akkorák voltak, mint ha egy embernek futball-labda méretű szemei lennének.
Mint a Piroska és a farkasban, “Mekkora a szemed, nagymama! Mire használod?”
-viccelődött Javier Luque a Live Science-nek adott interjújában.
A 90-95 millió évvel ezelőtt élt rák hatalmas szemeit és ollóit valószínűleg az apróbb rákfélék vadászatára használta, mivel a kutatók szerint nem a vízből szűrte ki a táplálékát, mint például egy flamingó.
Luque először 2005-ben találta meg az állat lenyomatát a kolumbiai Andokban található Pescában. Ugyan már akkor is úgy gondolta, hogy rákra hasonlít, először mégis pókfélének sejtette az állatot. Később Marokkóból és Wyomingból is hírt kapott, hogy találtak hasonló fosszíliákat, így nem sokkal később már több, mint hetven példány kövületét gyűjtötte össze.
Az én gyönyörű rémálmomnak hívom, annyira szép és bosszantó volt minderre rájönni.
- mondta Luque.
Az, hogy a világ ennyi különböző környezetű és klímájú pontján jelen volt a C. Perplexa, arra utal, hogy egy rendkívül jól alkalmazkodó rákról volt szó.
A kutatók azt is felfedezték a bizarr rákkal kapcsolatban, hogy nem csak felnőtt testrészei voltak, hanem olyanok is amiket a tudományos társadalom inkább újszülött rákféléken talált. A ráklárvákhoz hasonlóan a C. Perplexának is szemüreg nélküli összetett szemei, hajlott ollói, láb-jellegű szájrészei, fedetlen farka és hosszúkás teste lehetett. Ez alapján a mai rákok az evolúciójuk során valószínűleg többször is újratervezték a testfelépítésüket."
60,techtud,"Több mint három éve nem tett közzé a Nemzeti Média és Hírközlési Hatóság gyorsjelentést a mobilpiac változásairól, és igen jó oka volt erre: túl sokat megtudtak egymásról az cégek, villámgyorsan reagáltak a sikeres akciókra és az új díjcsomagokra, ami akadályozta a versenyt. Sok egyeztetéssel most mégis sikerült megoldani, hogy az előfizetők se maradjanak érdemi információk nélkül, és a szolgáltatókat se érje kár.
A NMHH ezentúl négy hónapos késéssel, félévente publikálja az adatokat, negyedéves bontással, cserébe viszont sokkal részletesebb lesz a jelentés. Ennek megfelelően a most kiadott mobilpiaci jelentés a 2018 végi állapotokat tükrözi, és benne vannak a teljes sötétségben eltelt bő három év adatsorai.
Ezek a legizgalmasabb megállapítások a 2015-2018 közötti időszakra:
Az NMHH adatai szerint a Vodafone volt az elmúlt három év nyertese, ami a piaci részesedést illeti, egyedül ők tudtak növekedni, és számos területen megközelítették a második legnagyobb Telenort. Ez azért különösen izgalmas, mert a Vodafone éppen egyesülni kíván a UPC-vel, és az utóbbival együtt simán elképzelhető, hogy néhány területen a dobogó második fokára léphetnek majd.
Erre a telefonhívások piacán a legkisebb az esély, bár itt is 24,8 százalékról 26,4 százalékra javult a Vodafone részesedése, miközben a Telenor 1,9 százalékpontot bukott (28 százalékra), a Telekom pedig stabilan uralja a piac közel 45 százalékát.
Mobilinterneten sokkal szorosabb verseny alakult ki, annak ellenére, hogy a Vodafone és a Telenor részesedése egyaránt csökkent. Év végén már csak fél százalékpont volt a két cég közti különbség, 26,76 százalékon állt a Vodafone, míg a Telenor 27,25 százalékon. A Telekom tarolt, több mint másfél százalékponttal javult a részesedése, és az egyéb, saját hálózattal (még) nem rendelkező mobilszolgálatatók (UPC, Digi) is tudtak egy kicsit erősödni.
ezzel eldőlt: Van verseny a mobilpiacon
Előkotortam az NMHH korábbi gyorsjelentéseit, amelyekből kiderül, hogy az elmúlt évtizedben óriási mozgások voltak a mobilszolgáltatói piacon. 2013 decemberében a Telenornak még 31,46 százalékos részesedése volt, a Vodafone 21,82 százalékkal volt a harmadik az adatforgalmat bonyolított mobilnetes előfizetésekben. A telefonálás piacán hasonlók voltak az arányok, közel tíz százalékpontos különbséggel. ezeket faragták le öt év alatt egy százalék körülire. Persze árnyalja a képet, hogy a telefonálós SIM-kártyákból már akkor is 11-12 millió volt, de csak feleannyian mobilneteztek, mint 2018 végén.
Egyedül azt nem tudni, hogy a legforróbb területen, a gépek és szenzorok közti M2M kommunikáció piacán miként alakulnak az erőviszonyok. Itt még évente 10-15 százalékkal nő a SIM-kártyák száma, és 2018 végén már 708 ezer aktív M2M adatkapcsolat volt. 
Erre a kérdésre a szolgáltatók tudnának választ adni, ám az adatokból nehéz kitalálni, hogy van-e ennek bármilyen realitása. A hívásforgalom alapján nagyon lassan csökken a több évtizedes múltú 2G/GSM hálózat szerepe, és a telefonhívások tizede még ezen a rendszeren zajlik, és a 3G-n fut át a telefonálások több mint háromnegyede. Ez alapján a 3G-nek biztosan maradnia kell.
A mobilneten viszont fordított a helyzet, 4G-re csatlakozik a mobilnetező SIM-kártyák több mint háromnegyede, és éppen a 3G szerepe csökken töretlenül, miközben a 2G kártyák aránya még nőtt is az elmúlt három negyedévben, így úgy tűnhet, a GSM-től sem fogunk egykönnyen megszabadulni. Más kérdés, hogy adatforgalom alapján a 4G tarol, a bitek 94 százaléka a legmodernebb technológián jut el a kijelzőkre, és a 2G aránya szerény 1,2 százalékos.
Érdemes megnézni az NMHH oldalán a jelentést, mert tele van információkkal, elemzésekkel, színes grafikonokkal, és az adatok táblázatba gyűjtve is letölthetők."
61,techtud,"Az elmúlt évek eseményei, és a Brüsszelből érkező nyomás hatására április 29-én új eszközt kapnak a Twitter felhasználói, jelentette az MTI. Ugyan eddig is lehetőségük volt rá, hogy jelentsenek bizonyos tartalmakat, de jövő héttől már megjelölhetik, ha az adott poszt a választással kapcsolatban félrevezető. Ilyenek lehetnek például az SMS-ben, emailben vagy telefonon való szavazásra buzdító posztok, de a választás részleteivel kapcsolatos hamis állítások is beleesnek a kategóriába."
62,techtud,"Ismeretterjesztő előadások és interaktív bemutatók mellett rendhagyó fizikaverseny is szerepel az Eötvös Loránd Fizikai Társulat által koordinált tudománynépszerűsítő és szórakoztató rendezvény, A fizika mindenkié programsorozatában, amelyet pénteken és szombaton rendeznek meg több helyszínen – írja az MTI.
A Budapesti Műszaki és Gazdaságtudományi Egyetem (BME) és az Eötvös Loránd Tudományegyetem (ELTE) szervezésében szombaton egész nap ismeretterjesztő előadásokkal és kísérletekkel várják az általános és középiskolás diákokat és szüleiket a sorozat központi helyszínén, a BME Lágymányosi Campusán.
Az MTA honlapján olvasható tájékoztató szerint az érdeklődők előadást hallhatnak többek között az örvények fizikájáról, az orvosi fizikáról, a lézer ipari hasznosításáról, a ""kvantum kapcsolatról"" és a Wall Street-i fizikusokról is. A további programok között itt lehet válogatni.
A rendezvény ideje alatt az egyetem épületében 12 helyszínen mutatnak be kísérleteket az ELTE és a BME fizikus és fizikatanár szakos hallgatói. Az egyetem kertjében pedig Szabadtéri Fizika Show várja az érdeklődőket a Wigner Szakkollégium Kísérleti körének közreműködésével.
A szervezők beharangozó videót is készítettek kedvcsináló gyanánt:
Nemcsak Budapesten lesznek rendezvények, több vidéki helyszín is beszáll a programba:"
63,techtud,"Ahogy egy korábbi cikkünkben írtuk, 2017 és 2018 között Budapesten közel 800 kerékpáros baleset történt, és a súlyos balesetek száma 23 százalékkal nőtt. Ez a tendencia megfigyelhető más országokban is, és ez fel is tűnt az ausztrál kutatóknak. 442 embert, köztük kerékpárosokat kérdeztek, hogy az átlagos bringást helyezzék el egy emberszabású-ember skálán. Ezt a skálát használták korábban a kisebbségek megítélésének vizsgálatára is.
Az elképzelés az, hogy ha nem tekintesz valakire teljes emberként, nagyobb eséllyel leszel agresszívabb feléjük.
-mondta Narelle Haworth, a Queenslandi Technológiai Egyetem professzora, a kutatás egyik társszerzője.
Nem csak az emberszabásús, hanem egy csótány-ember skálán is el kellett helyezniük a kerékpárosokat, mivel a kutatók megfigyelték, hogy gyakran csótányokként utalnak a kerékpárosokra például újságírók is. A Ryanair vezérigazgatója egy híres-hírhedt beszédében a kerékpárosok golyó általi kivégzését szorgalmazta.
Mindkét mérésnél a megkérdezettek több, mint fele úgy nyilatkozott, hogy nem tartják teljes mértékben embernek a kerékpárosokat. A nem kerékpározó résztvevők átlagosan 40%-ban tartják őket embernek, míg érdekes módon a kerékpáros megkérdezettek csak 70%-ban tekintenek emberként az átlagos bringásra (a kutatók szerint ennek oka az, hogy a bringásokat is idegesítik egyes társaik). 17% bevallotta, hogy megesett már, hogy direkt elállták egy bringás útját az autójukkal, 11% azt, hogy szándékosan nagyon ráhúzódnak biciklisekre, míg 9% beismerte, hogy direkt bevágnak néha eléjük.
A tanulmány közben azt vették észre, hogy azzal, hogy néhány városban aktívan szorgalmazzák, hogy a helyiek bringázzanak, azt érik el, hogy az autósok még agresszívabban viselkednek kétkerekű sorstársaikkal szemben, mivel több lehetőségük van rá.
Haworth szerint megoldás lehet, hogy a kisebb közösségekben kampányolás mellett már általános iskolákban arra oktatnák a gyermekeket, hogy a kerékpáros pont olyan ember, mint bárki más."
64,techtud," 2016-ban több ezer császárpingvin-fióka pusztult el, amikor az időjárási viszontagságok miatt megsemmisült az a tengeri jég, amelyen éltek az antarktiszi Weddell-tengeren – írja a BBC.
A Brunt-selfjég (a partról a tengerbe nyúló jégtömeg) szélén élő kolónia egyedszáma ezzel a tömeges pusztulással jelentősen bezuhant, és a kutatók szerint a felnőtt pingvinek a jelek szerint meg se próbálják stabilizálni a populációt. Ez ugyanakkor jó eséllyel amúgy is eredménytelen volna, mert egy nagy jéghegy közelít a terület felé.
A három évvel ezelőtti tömeges pusztulást Nagy-Britannia nemzeti antarktiszi kutatási programjának (British Antarctic Survey, BAS) kutatói jelentették, akiknek műholdképeken tűnt fel az úgynevezett halley-öbölbeli kolónia eltűnése.
Műholdképeken akár 800 kilométeres magasságból is jól kivehető a pingvinek guanója, amelynek a kiterjedéséből megbecsülhető egy adott populáció mérete. A több évtizeden át 14-25 ezer egyedet számláló – ezzel a globális pingvinpoluláció 5-9 százalékát kitevő – kolóniának azonban szinte az egyik napról a másikra nyoma veszett.
A császárpingvinek a legnagyobb testű pingvinek, ezért a szaporodáshoz szükségük van olyan stabil jégterületekre, amelyek áprilistól decemberig, a madarak megérkezésétől a fiókák megerősödéséig biztos élőhelyet jelent nekik. Ha ennél korábban válik élhetetlenné a tengeri jég, a fiókáknak még nem elég fejlett a tollazatuk ahhoz, hogy úszni tudjanak.
A jelek szerint éppen ez történt 2016-ban, amikor az erős szelek meggyengítették a kolónia élőhelyéül szolgáló tengeri jeget, amely azóta se tudta elérni a korábbi stabilitását, így alkalmatlanná vált a hosszabb ott tartózkodásra. A kutatók szerint a pingvinek egy része vagy nem szaporodott az elmúlt években, vagy csatlakozott a közelben egy másik kolóniához, amelynek valóban meg is ugrott az egyedszáma az elmúlt időszakban.
Egyelőre nem világos, hogy pontosan miért nem tudott regenerálódni a tengeri jég ezen a területen. Azt viszont jól mutatja ez az eset, hogy a pingvinek milyen kiszolgáltatottak a környezeti változásoknak, és ha a jégolvadás olyan mértékű lesz, mint amilyen a számítógépes modellek ma előjeleznek, akkor akár a teljes globális populáció 50-70 százaléka is elpusztulhat – ami nemcsak nekik lenne rossz, ugyanis egyszerre vadászként és áldozatként fontos szerepet töltenek be az ökoszisztémában.
Mindeközben a Brunt-selfjégen megjelent törésvonal miatt előbb-utóbb várhatóan egy óriási jéghegy fog leszakadni a selfjégből, amely valószínűleg így is, úgy is ellehetetlenítette volna a császárpingvinek életét a Halley-öbölben.

(Borítókép: Education Images / Getty Images Hungary)
"
65,techtud,"Az irreális elvárás, hogy a víz egyáltalán ne tartalmazzon olyan anyagokat, amelyek nagy koncentrációban szennyeződésnek minősülnek. A jó ivóvíz legfontosabb jellemzője, hogy biztonságos és egészséges, sem kórokozókat, sem kémiai anyagokat, sem radioaktív anyagokat nem tartalmaz olyan mennyiségben, ami az ivóvizet fogyasztók egészségére ártalmas lehetne.
-írja Vargha Márta, a Nemzeti Népegészségügyi Központ vízhigéniáért felelős főtanácsosa.
Az ivóvízminőség határértékeit elsődlegesen egészségvédelmi szempontok alapján határozzák meg. Ugyanakkor vannak olyan anyagok, pl. a rákkeltő vegyületek, amelyeknek nincs biztonságos szintjük. Ilyenkor kerül előtérbe a „társadalmilag elfogadható kockázati szint” fogalma, amely azokat a kockázatokat jelenti, amelyek egymillióból legfeljebb egy ember megbetegedését okozzák.
Az elmúlt évtizedekben elsősorban a vízbázisban megjelenő, geológiai eredetű szennyezőanyagok, közülük is az arzén állt az ivóvízminőség-javítás fókuszában. 2019-re bő 400-ról 16-ra csökkent az érintett települések száma, így a figyelem újabb problémák felé fordulhat.
A másodlagos vízminőségromlás egyik legfontosabb tényezője az ólom, ami az ólomtartalmú vezetékekből oldódhat ki. Ezek leginkább az 1945 előtt épült házakra jellemzőek. Habár sokan kicserélték a lakásukba érkező vezetékeket, előfordul, hogy a közös tulajdonú felszállócsöveket nem. Az ivóvíz-eredetű ólombevitel nem jelent akkora kockázatot, mint az ólmozott benzinből, vagy az ólomtartalmú festékekből származó bevitel, de a cél így is a minimalizálás. A tanulmány szerint
célszerű fogyasztás előtt kifolyatni a hideg vizet az ólomcsövet tartalmazó hálózatoknál, amivel határérték alá csökkenthető az ivóvíz ólomkoncentrációja.
Az egyre népszerűbb víztisztítók és szűrők alkalmasak lehetnek egyes szennyezőanyagok eltávolítására, ugyanakkor általános problémát jelenthet az elterjedőben lévő háztartási vízkezelő rendszerek karbantartásának az elmaradása is.
A tanulmány legfontosabb állítása, hogy a szolgáltatott ivóvíz minősége szempontjából Magyarország megfelel az európai átlagnak, a legtöbb vizsgálandó paraméter esetén 99-100% a megfelelőség."
66,techtud,"A XENON nevű tudományos kollaboráció kutatói megfigyelték a 124Xe, azaz a xenon 124-es izotópjának bomlását – írja a Phys.org. Ez így laikusként persze nem hangzik túl izgalmasan, pedig tudományos szempontból elég nagy durranásról van szó. A 124Xe bomlási ideje ugyanis 1,8×1022 év,
ami nagyjából az univerzum életkorának egybilliószorosa.
A mérést a sötét anyag megfigyelésére épített XENON1T detektorral végezték. Ez egy 1300 kilogrammos tartály, amelyben cseppfolyósított xenon, amelyet az olaszországi Gran Sasso hegységben 1500 méter mélyen, egy vízbe merített fagyasztóberendezésben működtetnek, hogy megvédjék az anyagot a kozmikus sugárzástól. A kutatók a titokzatos sötét anyagot keresik vele, amely elvileg ötször gyakoribb az univerzumban, mint a hagyományos anyag, mégis alig tudunk róla valamit. A detektor elsődleges célja, hogy a sötét anyag és a xenon atommagja közti esetleges kölcsönhatásokat figyeljék meg vele, de mintegy mellékesen mindenféle mást is érzékelnek, ami interakcióba lép a xenonnal.
Konkrétan láttuk, ahogy a bomlás megtörténik. Ez a leghosszabb, leglassabb folyamat, amelyet valaha közvetlenül megfigyeltek, és a sötétanyag-detektorunk elég érzékeny volt ahhoz, hogy megmérje. Elképesztő volt ennek a folyamatnak a szemtanúja lenni, és ez azt is jelenti, hogy a detektorunk képes megmérni a legritkább dolgot, amelyet valaha észleltek.
– mondta Ethan Brown, az amerikai Rensselaer intézet kutatója, a Nature szaklapban megjelent tanulmány társszerzője.
A tudomány mai állása szerint a foton után az univerzum második leggyakoribb részecskéje a neutrínó, amelyet viszont nagyon nehéz érzékelni és megmérni, ezért nagyon keveset is tudunk róla. A most sikeresen megfigyelt, extrém ritka folyamat neve kétneutrínós kettős elektronbefogás, és közelebb vihet a neutrínó pontosabb megismeréséhez – írja a Gizmodo.
Elméletben először 1955-ben írták le, de most sikerült a gyakorlatban is megfigyelni. A folyamat során a xenon atommagjában két proton egyszerre nyel el két elektront, amiből két neutrínó keletkezik. Az 1,8×1022 éves felezési idő azt jelenti, hogy ennyi időbe telik, amíg ez a reakció egy adott mintában a xenon atomok felében lezajlik.
Ez a leghosszabb felezési idő, amit közvetlenül sikerült megmérni.
A megfigyelési időszak 214 napon át tartott, ebből 177 napnyi adat bizonyult hasznosnak, és ez idő alatt a kutatók 126 kétneutrínós kettős elektronbefogási eseményt észleltek. A detektor azt érzékelte, amikor az atommag körüli maradék elektron átrendeződik, hogy kitöltse a két elnyelt elektron helyét.
Az eredmény önmagán túlmutató haszna, hogy bizonyítja a detektor extrém érzékenységét, amely így valóban alkalmasnak tűnik arra, hogy az univerzum további titkaira keressenek vele választ. A XENON1T 2016-tól 2018 decemberéig működött és gyűjtötte az adatokat, a több mint 160 kutatóból álló kollaboráció most a XENONnT nevű következő fázison dolgozik, amely még ennél is nagyobb érzékenységű lesz."
67,techtud,"Új startupkeltető programot indít az OXO Labs nevű kockázatitőke-befektető cég Budapesten – derült ki a cég szerdai sajtóbeszélgetésén. A OXO Cybersecurity Lab a kelet-közép-európai régió első kifejezetten a kiberbiztonság területére fókuszáló inkubátora.
Oszkó Péter, az OXO Labs alapítója-ügyvezetője, egyben a most elinduló kiberinkubátor üzleti mentora szerint általános startupinkubátorból rengeteg van már a magyar piacon is, ebben utolértük a nyugatot, az infrastruktúra adott ahhoz, hogy bárki segítséget kaphasson egy startup beindításához. Ezért kezdtek el ők olyan szűkebb területek felé fordulni, ahol többlettudást tudnak nyújtani az induló projektekhez.
Olyan területek akarnak kiválasztani, amelyek ma még kevésbé vannak a központban üzleti szempontból, de a jövőben a legkeresettebb befektetési célpontok lehetnek. Az első ilyen kísérletük egy tavalyi program volt, amely az ingatlanpiac digitalizására fókuszáló – úgynevezett proptech – projekteket támogatta. A kiberbiztonsági inkubátort már ennél nagyobb ívű programnak tervezik – mondta el Oszkó.
A kiberbiztonsági inkubátor célja, hogy kiválasszák azokat a beérkező ötleteket, amelyek a kiberbiztonság legújabb problémáira keresnek megoldást, és amelyek egyben üzletileg is a leginkább megállják a helyüket, majd ezeket a mentorprogram során segítsék az elindulásban, illetve később akár be is fektessenek a létrejövő cégekbe.
Olyan időket élünk a kiberbiztonságon belül, ami az én lassan húsz éves praxisom alatt még soha nem volt
– mondta Krasznay Csaba, a Nemzeti Közszolgálati Egyetem Kiberbiztonsági akadémiájának programigazgatója, az OXO Cybersecurity Lab programvezetője. Ezzel arra utalt, hogy több tényező is abba az irányba mutat, hogy a kiberbiztonság a közeljövő egyik legfontosabb területévé válik. Ennek szerinte több oka is van. Egyrészt Magyarországon és EU-s szinten is egyre inkább megkövetelik a jogszabályok (például a GDPR), hogy minden cég fokozottan foglalkozzon az információbiztonsággal. Másrészt egyre gyakoribban és egyre nagyobb nyilvánosságot kapnak a különféle kiberbiztonsági incidensek, adatszivárgások. Harmadrészt az új technológiák miatt változóban vannak a mindennapjaink, ezért már most fel kell készülni az olyan jövőbeli információbiztonsági problémákra, amelyeket a Dolgok Internete, az Ipar 4.0, a mesterséges intelligencia elkerülhetetlenül magukkal hoznak.
Mindeközben EU-s szinten is egyre inkább előtérbe kerül a kiberbiztonság, éppen április közepén jelentette be például az Európai Bizottság, hogy a következő, 2021-2018-as kutatási-innovációs finanszírozási ciklus egyik fókuszpontjának ezt a területet tartják. Ezekért a forrásokért pedig nagy verseny várható, amelyben Krasznay szerint máris lemaradásban vagyunk a nyugathoz képest, így a kiberinkubátor egyik célja éppen az, hogy az erre alkalmas ötleteket az uniós pályázati határidőre olyan állapotba segítsék, hogy eséllyel indulhassanak a támogatásokért.
A másik szakpolitikai indoka a program elindításának, hogy a kiberbiztonság terén ma jó eséllyel amerikai, izraeli, sőt kínai termékekkel lehet találkozni, ami Krasznay szerint az uniós és tagországi vezetőket is aggasztja, ezért elindultak a törekvések egy saját európai kiberbiztonsági ipar megteremtésére. Krasznay szerint ráadásul egyébként is az a tapasztalatuk, hogy ebben a szakmában a ""Made in EU"" címke jelentős előnyt jelent egy ""Made in US""-hez vagy vagy ""Made in Israel""-hez képest.
Az is fontos, bár ritkábban előkerülő szempont Krasznay szerint, hogy Magyarországon kialakult egy bázis, amire lehet építeni, tízezer olyan mérnök van itthon, akik nagyvállalatok szoftverkutató központjaiban vagy államigazgatás területen kiberbiztonsággal dolgoznak, ismerik a területet, láthatják például, hogy hol van hiány, milyen szolgáltatást lenne érdemes fejleszteni.
Illés Gábor üzletfejlesztési tanácsadó, kiberbiztonsági szakértő, az OXO Cybersecurity Lab ügyvezetője szerint azért tartják fontosnak a kiberbiztonsági startupok segítését, mert erre a területre jellemző, hogy nehéz felépíteni azt a kezdeti bizalmat, amely szükséges az ilyen szolgáltatások értékesítéséhez. Ő konkrét területet is említett, amelyekkel kapcsolatos ötletekre számítanak: szerinte nagyobb hangsúlyt kell fektetni például az ipari rendszerek védelmére, de a Dolgok Internete, az okosvárosok és önvezető autók, illetve az olyan divatos részterületek, mint a fintech, edutech vagy medtech (a digitális pénzügyi, oktatási, egészségügyi szolgáltatások) is mind hoznak olyan biztonsági vonatkozásokat, amelyekre fel kell készülni.
Oszkó szerint globális piacban gondolkoznak, mert bár van olyan tendencia ebben a szektorban, hogy az egyes országok befelé fordulnak, hazai cégekkel oldanák meg a biztonság kérdését, de a technológiai startupok a kiindulóországból kinőve jellemzően nemzetközivé válnak. A Logmein például magyar cégként indult, de ma Amerikában már valószínűleg mindenki amerikai cégként tekint rájuk – mondta.
Az OXO Cybersecurity Lab programjába június végéig várják a jelentkezéseket, nemcsak Magyarországról, hanem az egész kelet-közép-európai régióból. A még csak ötletszintű megkeresésekre is nyitottak, de azért a kiberbiztonság különösen olyan terület, ahol fontos az előzetes tapasztalat. Az ilyen programokra a korábbi tapasztalatok szerint 100-150 csapata szokott jelentkezni, most Oszkó Péter azt mondta, a szűkebb terület miatt 10-20 jelentkezőre számítanak. Ebből fognak kiválasztani 3-5 csapatot, hogy végigcsinálják velük a féléves programot. Akkor tekintik majd sikeresnek a programot, ha a 3-5 startup felét befektetésre alkalmas állapotba tudják eljuttatni.
Inkubációs tevékenységre évente összesen 20-30 millió forintot költenek el az OXO Labsnál, ez nem a befektetési, hanem a működtetési keret, beleértve az irodák üzemeltetését és a mentorokat is. A mentorprogramban a három említett vezetőn kívül részt vesz Scheidler Balázs, a Balabit társalapítója is.
A 24 gigás adatbázisban az alapvető személyes adatok mellett a pontos tartózkodási hely is szerepelt.
A megszerzett adatokkal akár a cégek forráskódjaihoz is hozzáférhetnek.
A nyugaton kémkedéssel vádolt kínai cég a brit 5G hálózat nem központi infrastrukturális elemeinek beszállítójaként juthat korlátozott szerephez"
68,techtud,"A Facebook szerdán bejelentette, hogy hárommilliárd dollárt különített el a büntetésre, amelyet az amerikai Szövetségi Kereskedelmi Bizottság (FTC) szabhat ki rá a Cambridge Analytica-botrányban napvilágra került szabálytalan adatkezelési gyakorlata miatt – írja az MTI.
Az FTC vizsgálata még folyik, de sajtóértesülések szerint biztosra vehető a büntetés. A Wall Street Journal szerint várhatóan ez lesz a legnagyobb mértékű büntetés, amit az Egyesült Államok hatósága valaha kiszabott egy techcégre, illetve a legnagyobb, amit adatkezelési szabálytalanság miatt kiszabtak. A lap értesülése szerint
akár ötmilliárd dollárra (1440 milliárd forintra) is büntethetik a céget.
Az eddigi legnagyobb büntetés, amit technológiai cégre szabtak ki felhasználói adatkezelési hibák miatt, ehhez képest aprópénz volt: a Google 2012-ben kapott 22,5 milliós bírságot.
A Facebook még 2012-ben az FTC-vel kötött megállapodásában beleegyezett, hogy a felhasználói adatait nem osztja meg a felhasználó engedélye nélkül. Az FTC tavaly elkezdte vizsgálni, hogy a világ legnagyobb közösségi oldala betartotta-e a megállapodást, hiszen felhasználóinak több tízmilliónyi adata a Donald Trump 2016-os választási kampánycsapatának is dolgozó, londoni székhelyű Cambridge Analytica nevű céghez került.
Az FTC nem adott meg határidőt a vizsgálat lezárására és a büntetés kiszabására, de elemzők szerint a Facebook szerdai bejelentése arra enged következtetni, hogy erre hamarosan sor kerülhet. Ugyanezért az ügyért már a brit adatvédelmi hatóság is büntette a céget, ott a maximális bírságot kapták, bár ez a várható amerikai büntetéshez képest így is elenyésző összeg, 500 ezer font (183 millió forint) volt.
A Facebook szerdán hozta nyilvánosságra az első negyedév mérlegét, amely 15,08 milliárd dollár, 26 százalékkal több, mint a tavalyi első negyedévben. A vállalat profitja több mint a felére, 2,43 milliárd dollárra csökkent az év első három hónapjában, éppen a várható büntetésre félretett összeg miatt.
Az adatvédelmi biztos szerint a cég több szabályt is megszegett és nem működött együtt velük.
Még mindig megy a kanosszajárás a Cambridge Analytica miatt. Több felelősséget fognak vállalni.
Az Egyesült Államok kereskedelmi hatóságával tárgyalnak, az adatkezelés az oka mindennek."
69,techtud,"Talán a képregényekből készült szuperhősös filmek hatása, vagy az oktatásé, esetleg valami modern punkmozgalom része, de úgy tűnik, hogy ez a mai fiatalság kitalálta magának, hogy megmenti a világot. Vagy legalább jobb helyet csinál belőle. Ha nem is érzi ezt még senki a bőrén, majd fogja, legalábbis Redmondban a Microsoftnál már elkezdtük mindezt megtapasztalni.
Mióta 2014 februárjában Satya Nadella átvette Bill Gates szerepét, és a Microsoft első embere lett, azóta a szervezet ha nem is alapjaiban, de nagy változásokon ment keresztül. Megújult a jelmondatuk is, eszerint minden embert, szervezetet arra ösztönöznek, hogy többet érjenek el. Ezt olyannyira komolyan veszik, hogy a belépőkártyára is rákerült, ottjártunkkor pedig már-már szektavezérhez hasonló imádat lengte körül Satya Nadella személyét, akinek néhány mondatát minden előadó beleszőtte a beszédébe. Aztán egyértelművé vált, hogy ha a Microsoftnál dolgozni valóban olyan, mintha egy szektába került volna az ember, akkor ez egy olyan vallás, ahol mindenkinek az az eltökélt szándéka, hogy jobbá tegye a világot. Legyen szó azokról, akik valamilyen mozgásszervi betegséggel rendelkeznek, gyengénlátók, vagy akik hallássérültek vagy szimplán csak arról, hogyan lehet megmenteni a bolygót.
Például azzal, hogy a tenger mélyére telepítenek szerverközpontot. Globális szinten azért okoznak gondot a szerverfarmok, mert elképesztő energiafelhasználás kell a hűtésükhöz. Ez még rosszabb például a Közel-Keleten, ahol az extrém hőmérséklet miatt még nehezebb a szerverparkok hűtése. A mérnökök gondoltak egyet, és kitalálták, hogy mennyire kézenfekvő lenne, ha a tengerekben a hullámenergia és az árapály energia hűtené. Az egyértelmű, hogy ez nem váltaná ki teljesen a hagyományos adatfarmokat, de mindenképpen érdemes nem csak elméleti síkon, de a gyakorlatban is kipróbálni, megvalósítható-e az elképzelés. Akkor ugyanis egyszerre több probléma is megoldódna, ugyanis nem kellene földeket vásárolni, hogy ott adatfarmokat telepítsenek. Mivel egyszerűbb a hűtése, ezért sűrűbben lehet egymás mellé tenni őket, azaz ugyanaz a kapacitás kisebb helyen is elfér. Itt sikerült ezt olyan hatékonyan megoldani, hogy egy komplett adatfarmot bele tudtak szuszakolni egy olyan csőbe, ami ráfér egy teherautóra, és hajón valamint repülőgépen is lehet szállítani.
Az első ilyen tengeralattjáróra hajazó adatcentert a skóciai Stormness partjainál próbálták ki, és a tesztek nagyon jól sikerültek. Folyamatos 17 fokos hőmérséklet mellett nem használnak a hűtéshez semmilyen ivóvizet, meg tudják óvni a rozsdától, és a tartály mellett káros elektromágneses vagy más sugarakat sem lehet mérni és a tengert sem melegíti, azaz a környezetre sincs káros hatással. Eddig egy darab készült, amit már nagy erőkkel tesztelnek, de nem kell aggódni, senki személyes adata körül nem sertepertélnek halak a tenger mélyén, a Microsoft saját belső adatokkal teszteli a rendszert, amihez az első öt évben egyáltalán nem szeretnének hozzányúlni.
Az AI for Earth egy olyan kezdeményezés, ami szintén nem kisebb célt tűzött ki maga elé, mint hogy megmenti a bolygót, vagy legalábbis mindent megtesz, hogy megóvja a környezetet. Ehhez a pénzbeli hozzájárulások mellett a technológiát is biztosítanak szervezeteknek. Ott van például a Wild Me, ami a mesterséges intelligencia és a Microsoft Azure az emberek hathatós segítségével járul hozzá a tudományos élethez. Adott egy állat a vadonban, ha szerencsénk van, akkor egyedi mintázata is van, erről valaki fotót vagy videót készít, és vagy közvetlenül az alkalmazásba tölti ezt fel, vagy valamelyik közösségi oldalra, amit aztán a vadon élő állatokra specializálódott intelligens kereső megtalál. A kapott képi anyagot a mesterséges intelligencia elemzi, és nem csak a fajt tudja beazonosítani, hanem az egyedi mintázat alapján magát az egyedet is, ráadásul tanul is a program, tehát ha egy új egyedet talál, akkor legközelebb azt már újra felismeri.
A begyűjtött adatok hatalmas segítséget nyújtanak a szakembereknek, ugyanis legjobb esetben az egyedeket tudják követni, de magáról a fajról is rengeteg új adatot kapnak arra vonatkozóan, hogy hány egyeddel lehet találkozni, milyen területeken tűnnek fel, merre mozognak, és még rengeteg apró részlet. A mesterséges intelligencia a lehető legtöbb adatot próbálja kinyerni a képekből és a videókból, és arra is képes, hogy kérdezzen a felhasználótól, például, hogy hol készítette a felvételeket, ha hiányzik vagy nem egyértelmű a földrajzi adat.
De hasonlóan izgalmas a Naturalist alkalmazás is, ami olyan embereknek tökéletes, akik nem tudják, hova nyúljanak, mikor a kertben hirtelen feltűnik egy állat, és nem tudják, hogy szalamandrát látnak vagy a szomszéd hüllője szökött ki a terráriumból. 
Két olyan ingyenes alkalmazást is le lehet tölteni, ami a vakoknak és gyengén látóknak segít, mindkettőnek a legnagyobb hibája az, hogy globálisan nem feltétlenül érhető el. Pedig a Seeing AI vagy a Soundscape mind olyan alkalmazás, ami itthon is nagy segítségére lehetne az érintetteknek. A Soundscape egy olyan alkalmazás, ami úgy vezeti használóját a kiválasztott helyszínre, hogy a hagyományos lépésszámlálós navigáció helyett hangokkal igyekszik segíteni. Például mikor elkezdődik a navigáció, elmondja, hogy hol mi található, és jelez, amikor arccal a cél felé fordulunk. A helyes irányt is kis jelzőhangokkal mutatja, és az egész módszer rengeteget segít abban, hogy a használói agyban építsenek maguknak térképet a környezetükről, akkor is ha új területre tévednek.
Az egész úgy kezdődik, hogy kiválasztjuk a helyet, ahova menni szeretnénk, és egy virtuális jeladót teszünk rá, azaz megjelöljük. A hagyományos GPS-szel szemben, itt egy állandó hang mutatja, merre kell menni, erősödik, ahogyan közeledünk, és olyan terep pontokra is felhívja a figyelmet, ami segít abban, hol lehet gyalogosként átkelni. Nem váltja ki a vakvezető kutyát, viszont a kettő együtt sokkal magabiztosabb közlekedést tesz lehetővé a felhasználóknak.
A Seeing AI is egy olyan alkalmazás, ami a látássérülteknek segít, csak éppen egy kicsit csavar a dolgon, és a mesterséges intelligencia segítségével ismer fel termékeket, vagy éppen a kamera elé tartott szöveget olvassa fel még akkor is ha kézírásról van szó, és képes arra is, hogy a barátokat felismerje. Sőt vadidegen embereket is jellemezni tud, igaz ezt érdemes diszkréten intézni, mert a hivatali ügyintézés közben elég rossz pozícióból lehet indulni, ha a mesterséges intelligencia először megsértegeti az ügyintézőt, és idősebbnek saccolja, vagy nem túl kedvesen nyilatkozik róla, és az érzelemfelismerés még le is leplezi, hogy éppen unott vagy ideges. Felismeri a pénzjegyeket, és a felhasználó környezetéről is tud mesélni, sőt más alkalmazások képeiről és videóiról is tud mesélni, így például végre a gép elmesélheti a vicces macskás videókat. 
Mindkét alkalmazás legnagyobb gyengéje, hogy csak IOS-en működik, de nem azért mert a technika nem tenné lehetővé, hogy androidon is fusson, hanem mert a felmérések szerint a látássérültek jelentős többsége iPhone felhasználó, egészen egyszerűen azért, mert ott jobbak az őket segítő funkciók. A segítőfunkciók egyébként nem állnak meg a telefonoknál, és annál, hogy a hétköznapi élet egyszerűbb legyen, a szórakozásban is az esélyegyenlőségen dolgoznak. Az Xbox Adaptive kontrollerével a mozgásukban korlátozottak is játszhatnak. A kontroller lényege, hogy tanítható, és szabadon programozható, pedálokkal, joystickkal úgy bővíthető, hogy az minden felhasználó állapotához tökéletesen passzoljon. Igaz kritikusai szerint lehetne olcsóbb a szerkezet, és a hozzá kapcsolódó kiegészítők. 
És ha valaki közvetlenül nem is azért dolgozik naponta, hogy jobb hely legyen a világ, még így is arról szólnak az itt dolgozók mindennapjai, hogyan tudnak segíteni. Amíg néhány éve a béren felüli juttatásokért irigyelte mindenki a tech szektorban dolgozókat, úgy most kiderült, hogy itt nem kapnak a dolgozók ingyen ételt, így veszik fel a harcot az élelmiszerpazarlás ellen. Nem az a fő kérdés, hogy milyen a nyugisarok, és hogy van-e vízágy meg friss virág a tárgyalókban. A jövő munkahelye panelbeszélgetésen azt is megtudtuk, hogy az olyan béren felüli juttatások mint az ingyen nasi meg irodai masszőr már lassan kifejezetten cikinek számítanak egy modern gondolkodású vállalatnál, mert a fő hívószó mára a fenntarthatóság lett.
Ingyen Starbucks kávé és üdítők járnak persze, de a konyhában gyakorlatilag minden újrahasznosítható, még az átlátszó műanyagnak tűnő poharak és az evőeszközök is komposztálhatóak. Mint kiderült, ez már a műanyagnak tűnő nem műanyag 2.0 verziója, az 1.0 nem bírta a meleget és beleolvadt a kanál a levesbe, vagy elolvadt a pohár a teától. Béren felüli juttatások és ruhapénz helyett itt az a kérdés, hogyan lehet adakozni, ugyanis minden dolgozónak van egy éves kerete, amit jótékonyságra fordíthat, és van olyan hét, amikor különféle eseményeken lehet pénzt gyűjteni szervezeteknek. Például meg lehet vásárolni azt, hogy valamelyik vezető lemossa az egyik alkalmazott autóját, vagy reggel kávét vigyen neki, mindenki szeme láttára.

 (Munkatársunk a Microsoft meghívására és költségén látogatta meg a cég redmondi központját, de a cikk tartalmába a cégnek semmilyen beleszólása nem volt)
"
70,techtud,"Néhány napja írtuk meg, hogy az amerikai mezőgazdasági minisztérium az egyre terebélyesedő ellenkezést látva bejelentette, hogy a jövőben nem teszteli a toxoplazmózis kórokozóját macskákon. A toxoplazmózis a macskákról az emberre is átterjedhet, és szélsőséges esetben halállal is végződhet a fertőzés.
A program már évtizedek óta tart, és a minisztérium érvelése szerint a segítségével jelentősen csökkenthetővé vált a fertőzés elterjedtsége - de a hype-ot meglovagló politikusok populizmusával nem tudták felvenni a harcot, és gyakorlatilag bedobták a törülközőt. Több képviselői azzal kampányolt, hogy a macskákon kísérletező intézményeket „cicavágóhidaknak” nevezte, és direkt e célból alkottak egy törvényt, a Cicatörvényt (KITTEN Act), amely valójában rövidítés, és a ""cicák traumatikus tesztelésének most véget vetünk"" (Kittens in Traumatic Testing Ends Now) címet foglalja magában.
De ez csak az egyike az állatkísérletek elfogadottságában a legutóbbi időkben bekövetkezett szimbolikus vagy nagyon is gyakorlati jelentőségű változásoknak. Ugyancsak az Egyesült Államokban össztűz alá került a veteránügyi minisztérium clevelandi orvosi központja, az egyik utolsó amerikai közintézmény, ahol még kísérleteznek kutyákkal. Az állatvédők szerint a program borzalmas és kegyetlen, a minisztérium tisztviselői pedig próbálnak kihátrálni a kísérleteket végző központ mögül. Nem egyértelmű, hogy a jelenleg is folyó nyolc, kutyákat használó vizsgálatsorozatot a törvényeknek megfelelően engedélyeztettek-e. A szabályok szerint az efféle kísérleteket a miniszternek kell engedélyeznie - a kutatók szerint az előző miniszter ezt szóban megtette a leváltásának napján, de ő ezt tagadja.
A kutatás legelszántabb támadója, a White Coat Waste Project nevű szervezet, amely az efféle kutatások adófizetői pénzből történő finanszírozásának betiltásáért lobbizik. Hogy miért kísérletezik kutyákon a veteránügyi minisztérium? Háborús sérültek rehabilitációját segítő eljárásokat fejlesztenek a segítségükkel. A kísérletek egy része valóban szívszorító, például szívrohamot vagy gerinctörést idéznek elő a kutyáknál, viszont a minisztérium értékelése szerint ma már sokkal több gerincsérült veterán tud önállóan lélegezni, és
nem marad egész életére béna, köszönhetően a kutyakísérletek tapasztalatainak.
Ennél sokkal nagyobb gazdasági jelentősége van a kínai kormány döntésének, miszerint megszüntetik a piacra bevezetett kozmetikumok kötelező tesztelését állatokon. Eddig a fejlesztési fázisban végzett (pre-market) állatkísérleteken túl a forgalomba hozatal után (post-market) is kellett a termékeket állatokon tesztelni. Ez utóbbi próba azonban mostantól nem állatokon fog történni.
A kínai középosztály gazdagodásával a kínai szépségápolási piac - amelynek értéke már most is 3,3 milliárd dollár - a jövőben meredeken fog felfelé ívelni. Kína lépésének persze köze sincs az állatbaráti szeretethez vagy a moralitáshoz és hasonlóhoz, hanem puszta üzlet. Ahogy nyugaton széles körben betiltották a kozmetikai célú állatkísérleteket, úgy erősödött fel a fogyasztókban az igény arra, hogy csak olyan termékeket használjanak, amelyhez „nem tapad állatok vére”. A cégek boldogan vagy sem, de követik a megváltozott fogyasztói igényeket, és ha a kínai piaci szabályozás ezekkel ellentétes, az senki üzletének nem jó.
A cégeket halálra fogják vegzálni az állatvédők, akik emiatt elköltöznek Kínából, és erre senkinek sincs szüksége.
Állatkísérleteket olyan területeken is végeznek, amelyek az embernek eszébe se jutnának - például az autóiparban. A Volkswagen tavaly került kellemetlen helyzetbe, amikor fény derült egy 2014-es, általuk megrendelt kísérletsorozatra. Akkor 10 majmot zártak egy légmentesen záródó kamrába, majd egy VW Bogárból származó kipufogógázt lélegeztettek be velük, miközben rajzfilmeket néztek a tévében. A német cég részéről akkor is nagyon rosszul vette volna ki magát az erősen a gázkamrákra hajazó kísérlet, ha nem tépázta volna meg korábban a cég jó hírét a dízelautók kibocsátási értékeivel való matekolás világbotránya. Hasonló (konkrétan a nitrogén-oxidok belélegzésének hatásait vizsgáló)
kísérleteket egyébként embereken is végeztek, de abból nem lett akkora skandalum.
Miután kiderült a kísérletek ténye, a VW sietett elnézést kérni érte, kijelentették, hogy ilyesminek soha többé nem szabad megtörténnie. Általában ez a nagy cégek, intézmények, kutatásfinanszírozó szervezetek vezetésének reakciója, ha az állatvédők megtalálják őket. Ez bizonyos esetekben szakmailag is indokolt, máskor viszont a tudomány (illetve az emberek egészsége) látja hosszú távon kárát annak, hogy a negatív tweetektől és Facebook-kommentektől tartó döntéshozók megrettennek néhány hangos, a médiát remekül használó aktivistától.
Tipikus példája az ellentmondásos vezetői döntéseknek az, hogy az amerikai Élelmiszer- és Gyógyszerügyi Hatóság (FDA) tavaly leállította egyik kutatóintézetében a nikotin fiatal szervezetre gyakorolt hatásait vizsgáló kutatását. A döntés azután született, hogy elpusztult négy pókmajom, amelyek részt vettek a kísérletekben. Elképzelhető, hogy ebben az esetben valóban nem tartottak be minden állattartási rendelkezést. A kritikusok, legfőképp az állatkísérletek hasznosságának elismeréséért lobbizó Orvosbiológiai Kutatásokért Alapítvány (Foundation for Biomedical Research) szerint ugyanakkor
A döntés precedenst teremthet, és később az összes, FDA által irányított állatkísérletet betilthatják.
A kampányba még a világhírű primatológus, Jane Goodall is beszállt, aki az FDA igazgatójának írt levelében aggodalmát fejezte ki a majmok jólétét illetően. Az igazgató megígérte, hogy különleges etikai bizottságot alakítanak, amely az összes FDA-állatkísérletet felül fogja vizsgálni.
Ezzel együtt az FDA egy másik közleménye kitér arra is, hogy vannak területek, ahol az állatokat nélkülöző tesztmódszerek még mindig megbízhatatlanok, ezért nem jelentenek valós alternatívát. A főemlős-kísérletek például még sokáig központi elemei maradnak a gyerekkorban adandó oltások kutatásának. Emellett gyakorlatilag nincs olyan fontos gyógyszer, amelynek kifejlesztése állatkísérletek nélkül lehetséges lett volna. A nikotinos kísérletben életben maradt 26 pókmajom azonban megmenekült, és boldogan élheti le életének hátralévő részét.
Tehát a világ egy jobb hely lett, a cicák, kutyák, egyebek nem lesznek többé játékszerek a gonosz tudósok mesterkedéseiben. Ez a szemlélet tökéletesen beleillik a korszellembe. A laikusok számára a genetikus, kutató orvos, gyógyszerész, idegkutató tehát a modern biológiai szakmák tevékenységének legfontosabb eleme az állatokon való kísérletezés. Ezen semmi csodálkoznivaló nincs, hiszen azt mindenki képes felfogni, hogy a fehér köpenyes emberek miatt szenved, majd meghal az állat, de
a kísérletek elméleti hátterének megértéséhez nem árt Az analitikus gondolkodás.
Persze senki sem állíthatja, hogy nincsenek visszaélések ezen a területen, ahogy az állatvédők tevékenységében is vannak ellentmondások. De érdemes tisztában lennünk a tényekkel, és megvizsgálnunk azt, hogy milyen célból ölnek meg milliószámra aranyos (és milliárdszámra nem annyira aranyos) állatokat a kutatók.
Nehéz megbecsülni, hogy hány állatot használnak világszerte tudományos kutatásra. A gerinctelenek számát senki meg se próbálja megbecsülni. Ezek a fejletlenebb idegrendszerük miatt a közfelfogás szerint nem is képesek úgy szenvedni, mint a gerincesek, ezért a legtöbb állatvédelmi törvényből kihagyják őket. A kísérletekben használt (és rendszerint emiatt elpusztuló) gerincesek száma úgy 100 millió lehet globálisan évente, közülük 10-11 milliót használnak az EU-ban. Ezek nagy része rágcsáló, tipikusan egér vagy patkány, kisebb részben nyúl vagy tengerimalac; kisebb részük hal és madár.
A legnagyobb felháborodást kiváltó főemlősök, kutyák és macskák néhány százalékot tesznek ki az összes kísérleti állat közül.
Az állatok fele (szinte mind egér) arra megy el, hogy génmódosított leszármazási vonalakat hozzanak létre belőlük; őket magukat általában nem is használják a kísérletekben, csak a leszármazottjaikat. 28 százalékuk alapkutatási, főként orvosbiológiai célokat szolgál, a maradék jellemzően engedélyeztetési eljárásokban vesz részt, például a gyógyszerkutatásban. Az állatkísérletek valójában visszaszorulóban vannak. Az Egyesült Királyságban például 2017-ben 17 százalékkal kevesebb állatkísérleti műveletet végeztek, mint 2007-ben. Ezek 5 százaléka minősült olyannak, amely valószínűleg súlyos szenvedést okozott az állatnak, míg felük enyhe szenvedéssel járt.
Ma már az állatkísérletek nagyon nagy többségét az emberi betegségek gyógyításával kapcsolatos kutatásokban áldozzák fel. Jelentős részük a betegségek hátterében húzódó, és az egészséges szervezet élettani mechanizmusainak feltárását célzó alapkutatásban vesz részt. Más részük a gyógyszerek, illetve új kezelések kifejlesztéséért végzett, alkalmazott kutatásban hasznosul. Vannak állatok, amelyek az orvosképzésben játszanak szerepet, például a sebészek gyakorlataiban, mások környezettudományi kutatásokban lelik halálukat.
A közhiedelmekkel ellentétben a legtöbb állatkísérleteket végző kutató és technikus nem érzi jól magát attól, hogy nap mint nap állatok tömegét altatja el, és ma már etikai bizottságok felügyelik azt, hogy a lehető legkevesebb állatot áldozzanak fel, a lehető legkíméletesebb módon.
Ennek ellenére bizonyos állatvédő szervezetek gyakran magukat az állatkísérleteket végző kutatókat támadják. Ők a támadásokat időnként zsarolásként értékelik. A múltban többször előfordult, hogy a támadások fizikai erőszakba torkolltak. Az Animal Liberation Front (ALF) nevű terrorszervezet számos robbantásos merényletet követett el intézmények, illetve maguk a kutatók ellen. 1985-ben bombát helyeztek el a Brit Ipari Biológiai Kutatóintézet (BIBRA) két kutatójának autója alá, a robbanásokban az autók megsemmisültek.
Sok más állatkísérleteket végző kutató járt ugyanígy. 1989-90-ben több bombát is robbantottak a Bristoli Egyetemen. A GlaxoSmithKline gyógyszercég alkalmazottjai is kaptak később levélbombákat. Persze az ALF akciói szélsőségesnek tekinthetők még a legradikálisabb állatvédők mércéi szerint is. Motivációikban azonban sokban nem különböznek a média által is körülrajongott társaiktól. 
Hiszen mind az elveikkel egyet nem értő szakemberek megfélemlítésére, megbélyegzésére, ellehetetlenítésére játszik.
A ma is aktív szervezetek körül a legismertebb a kampányaiban rendszeresen majdnem pucér nőket szerepeltető PETA (Emberek az Állatokkal Szembeni Etikus Bánásmódért). Két éve a Yale Egyetem egyik fiatal posztdoktori kutatóját, Christine Lattint találták meg maguknak, akit azzal vádolták, hogy kínozza a házi verebeket.
Konkrétan felszólították a híveiket, hogy „Mondjátok el a Yale-nek, hogy hagyja abba a madarak kínzását!”, illetve több tüntetést is szerveztek ellene. A név szerint megnevezett kutatót ezután zaklatni kezdték ismeretlenek, emailek, Facebook-üzenetek borították el a postafiókját efféle üzenetekkel:
„Öld meg magad, te beteg kurva” vagy “Remélem, valaki bedob a tűzbe!”.
A kutató félni kezdett, a saját és a családja életéért aggódott. A Science megjegyzi, hogy a Lattin elleni támadásban egyrészt semmi új sincs, hiszen a PETA ezt csinálja évtizedek óta, ugyanakkor az mégiscsak példátlan, hogy egy fiatal lányt dobnak oda prédának a trolloknak.
Lattin egyébként imádja a madarakat és teljesen felkészületlen volt a támadásokkal szemben. Összetört, amikor teleplakátolták az egyetemet és az utcát az őt rágalmazó plakátokkal, megkeresték a kutatásának támogatóit, és az összes elképzelhető felügyeleti szervnél feljelentették. A Facebookra lejárató videót is posztoltak, amelyen hatásvadász zenei aláfestés mellett bemutatják Lattin fotóját, a verebeket, és kiírják, hogy elkapja, kínozza, majd megöli a madarakat. A videót a gyerekeket célzó PETA Kids csatornn is megosztották.
Lattin egy kis hal a tudományos közösségben a PETA korábbi célpontjaihoz képest. Ők Francis Collins, az amerikai orvosi kutatásokat finanszírozó Országos Egészségügyi Intézet (NIH) igazgatója, illetve Stephen Suomi, az NIH egyik kutatója voltak. Collins korábban olyan kezdeményezéseket vezetett, mint
a humángenom-projekt.
Az ő szomszédaik az alábbi levelet kapták a PETA-tól, benne Collins, illetve Soumi címével:
Azért írok önnek, hogy olyan aggodalomra okot adó információkat osszak meg az egyik szomszédjáról, amelyek különösen akkor lesújtók, ha ön ellenzi az állatokkal szembeni kegyetlenkedést...
Laikusként nehéz eldönteni, hogy az állatkísérletekkel kapcsolatos örök vitában kinek higgyünk. Azoknak a Nobel-díjas tudósoknak, akik állatok feláldozása révén értek el olyan áttörést jelentő tudományos felfedezéseket, amelyek nélkül sehol sem tartana a tudomány és a gyógyítás. Vagy a legtöbbször laikusokból álló, szélsőséges állatvédő csoportoknak, akikről rendszeresen kiderül, hogy lövésük sincs arról, ami ellen harcolnak.
Persze lehet, hogy valójában nem is olyan nehéz dönteni.

(Borítókép: Egy gyógyszergyártó cég laboratóriumában tartott beagle. Fotó: Yves Forestier / Getty Images) 
"
71,techtud,"A San Franciscó-i Kaliforniai Egyetem kutatói kifejlesztettek egy agyi implantátumot, amely az ember gondolatait beszéddé tudja alakítani – számolt be róla a BBC. A tudósok a Nature nevű rangos tudományos lapban számoltak be eredményeikről, valamint arról, hogy az eszköz új lehetőséget kínál az orvostudományban olyan betegségek kezelésére, amelyekben a beteg elvesztette beszédképességét. Ilyenek például a az agysérülések, a torokrák és a stroke néhány fajtája vagy az agyi idegsejteket károsító betegségek, mint például a Parkinson-kór. 
Az agyba ültetett implantátum két lépésben működik. Először elektródák segítségével veszi azokat a jeleket, amelyek a száj, a nyelv, a gége és az állkapocs mozgásáért felelősek. Ezután egy számítógép segítségével az adatokat felhasználva leképezi a beszédszervek mozgását, és szimulálja a beszédet. A végeredmény a BBC felvételén hallható:




A kutatás messze jobb eredményeket ért el, mint azok, melyek az agy egyes szavakhoz kapcsolt jeleit próbálták használni."
72,techtud,"Nincs mit szépíteni rajta: április 20-án, egy földi tesztsorozat végén fölrobbant a SpaceX emberek szállítására tervezett űrhajója, ami egy kifejezetten reményt keltő, sikeresen próbaküldetés végén, március 8-án tért vissza a Nemzetközi Űrállomásról. Elon Musk űripari cége a floridai Cape Canaveral Légibázis 1-es landolózónájában statikus hajtóműteszteket végzett az ISS-t oda-vissza gond nélkül megjárt űrhajóval, ennek során történt a meglehetősen nagy füsttel járó ""rendellenesség"". A hét asztronautára tervezett űrhajót egy speciálisan a tesztekhez épített állványra helyezték, és a próbák során alapvetően a kapszula Super Draco hajtóműveinek működését vizsgálták. Az űrhajót darabjaira szakító robbanás az utolsó próba során következett be magyar idő szerint szombat este fél tíz körül. A robbanásban nem sérült meg senki.
A történtekről elsőként a Florida Today űrhajózásra szakosodott újságírója, Emre Kelly számolt be. A tudósítás szerint mérföldekkel távolabb is lehetett látni a feketés, barnás, narancsszín füstöt, amit a lap fotóriportere meg is örökített (a fotós épp egy szörfös fesztiválon dolgozott a floridai Cocoa Beach-en, amikor észrevette a légibázis fái mögül fölemelkedő füstfelhőt).
BREAKING: #SpaceX Crew Dragon suffered an anomaly during test fire today, according to 45th Space Wing. Smoke could be seen on the beaches.""On April 20, an anomaly occurred at Cape Canaveral AFS during Dragon 2 static test fire. Anomaly was contained and no injuries."" pic.twitter.com/If5rdeGRXO
A hivatalos közlés szerint minden jól ment a tesztsorozat alatt, azonban az utolsó hajtóműpróba során rendellenességet tapasztaltak. Hogy pontosan mi történt, egy kis ideig nem lehetett tudni, de aztán elég hamar kikerült Twitterre egy rossz minőségű, de kétségkívül hiteles videó, ami nem hagyott kétséget afelől, hogy
a történelmi tettet végrehajtó űrhajó egy nagy erejű robbanásban megsemmisült.
Ami a videó hitelességét illeti, annyit érdemes megemlíteni, hogy az @Astronut099 nevű felhasználó töltötte fel. Ő Tony Dees, NASA-alkalmazott és területi vezetőként a Kennedy Űrközpontban dolgozik (vagy dolgozott mostanáig). Az nem világos, milyen körülmények között jutott hozzá a balul sikerült teszt felvétele, de annyi biztos, hogy gyorsan terjedt, aminek feltehetően kevesen örülhettek a SpaceX-en belül. Tony Dees azóta törölte Twitter-fiókjából a feltehetően mobillal, egy monitorról felvett, rossz minőségű videót, de ahogy ilyenkor az lenni szokott, sokan lementették és számos helyre újra fel is töltötték azt, így nem kell sokat keresgélni, hogy például a YouTube-on megtaláljuk.
Mit érdemes tudni a rossz véget ért tesztről és az űrhajóról? A Crew Dragon a SpaceX emberes küldetésekhez kifejlesztett űrhajója, közeli rokona a Dragon teherűrhajóknak, amikkel a NASA szerződéses partnereként a SpaceX már jó ideje biztonságosan és megbízhatóan visz ellátmányt és kísérletekhez szükséges felszerelést a Nemzetközi Űrállomásra. A Crew Dragon űrhajót az amerikai űrkutatási hivatal kereskedelmi űrhajós programja (Commercial Crew Development, CCD) keretében fejlesztette ki a SpaceX, a program célja, hogy a NASA magáncégek részvételével újra amerikai űrhajóval legyen képes amerikai űrhajóst az ISS-re juttatni. Ezzel csökkenne az oroszoktól való függés - az űrsiklók 2011-es nyugdíjba vonulása óta ugyanis csak Szojuzokkal tud a NASA asztronautákat küldeni az űrbe, jó sok dollárért cserébe.
A Commercial Crew programban jelenleg a SpaceX és a Boeing a két prominens versengő cég, az utóbbi időben azonban a SpaceX elhúzott, jóval előrébb tartanak a fejlesztésekben. Március elején a Crew Dragon a Demo Mission-1 ember nélküli tesztküldetés során sikeresen eljutott az ISS-re, automatikusan dokkolt, majd miután levált, gond nélkül vissza is tért a Földre. A tervek szerint még idén nyáron valódi űrhajósokkal is tesztelték volna az új űrhajót (Demo Mission-2), amit egy rendkívül fontos próba, a repülés közbeni küldetésmegszakítás tesztje (In Flight Abort Test) előzött volna meg még a tavasszal. Itt szólt közbe a mostani robbanás.
Az In Flight Abort Testhez egy korábbi küldetésből származó, február 22-én sikeresen visszatért Falcon-9 első fokozatot használnák: a start után egy perccel, amikor a legnagyobb aerodinamikus terhelés (Max Q) éri a hangsebességnél is gyorsabban száguldó rakétát, egy lehetséges üzemzavart szimulálva aktiválják a Falcon önmegsemmisítő rendszerét, bekapcsolva a Crew Dragon mentőrakétáit, hogy kiderüljön, képes-e a rendszer mondjuk egy robbanás során megmenteni az űrhajóban ülő űrhajósok életét. Az űrhajó oldalába nyolc Super Draco rakétamotor van beépítve, egy ilyen vészhelyzeti szituációban ezek a másodperc töredéke alatt akkora tolóerőt fejtenek ki elvileg, hogy a felrobbanó rakétatesttől képesek a leváló űrkapszulát biztonságos távolságba menekíteni. A szombati tesztek során a Super Draco hajtóműveket tesztelték, úgynevezett statikus hajtóműpróbák sorozatával.
Hogy mi történt, miért robbant föl a márciusban még történelmet író űrhajó, azt hosszas és aprólékos vizsgálat fogja kideríteni, és amíg a NASA és a SpaceX ezt be nem fejezi, hivatalosan nemigen fognak semmit közölni. Ettől függetlenül a kép több olyan mozaikból áll, amiknek egy részét már most egymás mellé lehet helyezni.
Az emberes űrrepülésben a Gemini-űrhajók és az űrsiklók kivételével bevett biztonsági rendszer volt a már említett mentőrakétás módszer: a Mercury-, és az Apollo-programok űrhajói mind rendelkeztek ilyesmivel, a Szojuzoknál kétszer is megesett, hogy életet mentett a rakéta orrán lévő, szilárd üzemanyagú rendszer. Amiben a SpaceX megoldása ezektől nagyban különbözik, az, hogy a Super Draco hajtóművek folyékony üzemanyagúak. Ennek oka, hogy a tervezés egy korai szakaszában még alapvetően úgy volt, hogy a Crew Dragon űrhajók visszatéréskor (vagy egy marsi küldetés végén) saját erőből képesek lesznek puha landolásra a folyékony üzemanyagú rakétamotorok révén. Ezt az elképzelést menet közben elvetették, de a motorok maradtak, a mentőrakéta funkció került előtérbe, amit egyébként egy alkalommal már sikeresen ki is próbáltak.
Csakhogy míg a Szojuzok, a Saturn-V-ösök, vagy épp a rivális Blue Origin New Shepard rakétája esetében egyszeri használatra tervezett szilárd hajtóanyagú mentőrakétákról beszélünk, a Super Draco motorok többször használható, bonyolultabb rendszert alkotnak, ebből adódóan több hibalehetőséggel.
Az egyik ilyen hibalehetőség az üzemanyagtartályok strapabírása. A Super Draco hajtóművek dinitrogén-tetraoxid (NTO) és monometil-hidrazin (MMH) keverékével működnek, ezek a folyadékok nagy nyomású, gömb alakú tartályokban, egymás mellett találhatók az űrhajóban, és csak a hajtómű égésterében keverednek össze, öngyulladást eredményezve. Ha egy ilyen üzemanyagtartály megsérül, az könnyen vezethet végzetes robbanáshoz – és emlékezzünk vissza, a SpaceX-nek volt már egy hasonló, indítóálláson bekövetkezett robbanása, amiben odaveszett egy Falcon-9 rakéta és rakománya. Akkor az egyik üzemanyagtartály miatt történt a robbanás, a SpaceX át is tervezte a szénszálas kompozit eszközt.
Nehéz a Twitterre kikerült, irtó rossz minőségű, hulladék felbontású videófelvételből még csak hozzávetőleg is kibogarászni, hogy az űrhajó mely részéből indult ki a robbanás (a fotelszakértők mit nem adnának a nagy felbontású slow-mo verzióért, ami nagy valószínűséggel a SpaceX és a NASA mérnökeinek a rendelkezésére áll!). A kaotikus pixelhalomból annyi azonban látszik, hogy a robbanás villámgyors fehér villanása nem a hajtóműveknél, hanem közöttük, az űrhajó külső falánál jelenik meg. Azt persze nem lehet teljes bizonyossággal kijelenteni, hogy pont ott, ahol az üzemanyagtartályok vannak, de valamennyi valószínűsége van annak, hogy a tartályoknál kell keresni a robbanás okát. (Tegyük hozzá, hogy a videón látható robbanás is a nagy nyomású tartályok szétszakadására jellemző gyorsasággal történik.)
Nem szabad elfeledkezni arról sem, hogy az űrhajó már használt volt, túl egy napokig tartó űrutazáson, egy óceáni landoláson, és igaz, hogy csak rövid ideig, de nagy felületen érintkezett tengervízzel. Az esetleg az űrhajó belsejébe jutó sós, korrozív közeg is okozhatott olyan szerkezeti elváltozásokat, amik hozzájárulhattak a robbanáshoz. Mindezeken túl az sem zárható ki, hogy valami banális vagy éppenséggel speciális anyag- vagy gyártási hiba – a Super Draco hajtóművek részben 3D-nyomtatásos technológiával készülnek –, emberi mulasztás, vagy ezek tetszőleges kombinációja áll a történtek mögött.
Azt, hogy nagy fejtörést okoz a SpaceX mérnökeinek – és a mögöttük álló, homlokukat ráncoló NASA illetékeseknek – a Crew Dragon megsemmisülése, kitűnően jelzi, hogy sem a SpaceX, sem Elon Musk nem tweetelt egy sort sem az incidensről, csupán a SpaceX egyik szóvivője erősítette meg a robbanás tényét még aznap, annyit közölve, hogy a szakértőik a NASA-val szorosan együttműködve vizsgálják, hogy mi történt. Nem reagáltak a kiszivárgott videóra sem, ahogy azt sem kommentálták, hogy mi lett volna, ha egy ehhez hasonló robbanás akkor következett volna be, amikor a Crew Dragon az ISS-hez van kapcsolódva, vagy űrhajósokkal a fedélzeten épp oda tart.
Akárhogy is, egy dolgot mindenképp szem előtt kell tartani: mindenki jobban járt, hogy ez a robbanás a tesztek során történt. A tesztek ugyanis pont arra valók, hogy a rejtett hibák időben felszínre kerüljenek, hogy ne később, éles helyzetben veszélyeztessenek emberéleteket. A SpaceX és NASA is egybehangzóan ezt hangsúlyozták rövid közleményeikben. ""Az ehhez hasonlatos anomáliák repülés előtti detektálása a fő ok, amiért a teszteket végezzük"" – így a SpaceX, ""Ezért tesztelünk: hogy tanuljunk, hogy elvégezzük a szükséges módosításokat, hogy biztonságosan haladhassunk előre a kereskedelmi űrprogrammal"" – közölte Jim Bridenstine, a NASA igazgatója.
NASA has been notified about the results of the @SpaceX Static Fire Test and the anomaly that occurred during the final test. We will work closely to ensure we safely move forward with our Commercial Crew Program. pic.twitter.com/yE2J5yGzA7
Egy biztos, a történtek kivizsgálása valószínűleg eltart még egy jó ideig, amiből az következik, hogy több hónapos csúszást lesz kénytelen elkönyvelni a SpaceX és a NASA a kereskedelmi űrprogram idénre tervezett elemeit illetően. Jó eséllyel 2019-ben már nem indul amerikai űrhajós a Crew Dragonnal az ISS-re, hacsak valami csoda folytán villámgyorsan meg nem találják a robbanás okát, és ugyanolyan gyorsan ki is tudják azt küszöbölni a leendő Crew Dragon űrhajókban. Jóval valószínűbb, hogy hosszú hónapokig, akár egy egész évig is eltart a nyomozás, a mentőrakéta-rendszer újratervezése és egy új, biztonságosabb Crew Dragon legyártása.
Öröm az ürömben, hogy közvetve érinti csak az incidens a SpaceX április 30-ra tervezett küldetését az ISS-re: a jól bevált (Super Draco hajtóművek nélküli) Dragon teherűrhajó szerződés szerint visz ellátmányt az űrállomásra, viszont eredetileg úgy tervezték, hogy a Falcon-9 rakéta első fokozata a Cape Canaveral-i 1-es landoló zónában ér majd földet, de az a szombati robbanás miatt egyelőre használhatatlan. A módosított küldetés során a landolás az Of Course I Still Love You drónhajóra történik majd az Atlanti-óceánon, miközben az 1-es landolóhelyet még javában takarítják a mérgező üzemanyag-maradványoktól.

(Borítókép: a Crew Dragon Super Draco hajtóműveinek 2015-ös tesztje. Fotó: SpaceX)

Sikeres landolás után az erős hullámok miatt a tengerbe zuhant, de Elon Musk szerint a hajtómű rendben lehet.
Hibátlanul ment minden a SpaceX nehéz rakétájának második küldetése során, mindhárom Falcon-9 rakéta épségben visszatért, az arab műhold pályára állt.
Az időjárás alapvetően kedvezett volna a szerda esti fellövéshez, de a magasban fújó erős szelek miatt végül lefújták az indítást."
73,techtud,"A nyelvünk nemcsak ízeket, hanem szagokat is érzékel, derítették ki a philadelphiai Monell Kémiai Érzékelő Központ kutatói - számolt be róla az MTI."
74,techtud,"A szellemi leépülés korai fázisának tekinthető enyhe kognitív zavar kiszűrésére alkalmas beszédfelismerő szoftvert fejlesztenek a Szegedi Tudományegyetem (SZTE) és a Magyar Tudományos Akadémia (MTA) kutatói – írja az MTI.
Az egyetem szerdai közleményéből kiderült, hogy Magyarországon csaknem 250 ezer ember szenved demenciában, a szellemi leépülés miatt gondozásra szorulók családtagjait is beleszámítva pedig
mintegy egymillió embert érint a betegség.
Mint írták, a megbetegedések kétharmada Alzheimer típusú, az ezzel a kórral foglalkozó kutatások pedig nemcsak a gyógymód megtalálására, hanem a minél korábbi diagnózis felállítására is koncentrálnak. A jelenlegi kutatás során fejlesztett, magyar nyelvre kidolgozott teszt és nyelvi program a tervek szerint képes lesz kimutatni az Alzheimer-kór korai fázisának tekinthető enyhe kognitív zavar jelenlétét az emberi agyban.
A jól működő nyelvi funkciók hátterében általában jól működő memóriát feltételezünk. A beszéd sajátosságai pedig mérhető módon tükrözik vissza az agy idegsejtjeinek állapotát, a köztük lévő kapcsolatok intenzitását. A kutatás során azt tapasztaltuk, hogy igen nagy a különbség a szellemi hanyatlásra jellemző beszédmintázat és a normál beszéd között.
– idézte a közlemény Kálmán Jánost, a beszédelemző programot kidolgozó kutatócsoport vezetőjét.
A rögzített beszédet tartalmazó hangfájl alapján a szoftver milliszekundumos pontossággal elvégzi az elemzést, artikulációs és beszédtempót mér, megnézi a szünettípusokat és ezek alapján különféle értékeket számol. A kutatók a szoftver háromféle használati módjával számolnak:
A közlemény szerint ez utóbbi a gyógyszerkutatásokhoz nyújthatna segítséget, mivel az eddigi kudarcok hátterében sokszor a nem kellően érzékeny, vagy csupán a memóriateljesítményre fókuszáló klinikai gyógyszervizsgálatok állnak."
75,techtud,"Habár tíz éve indult a kereskedés a bitcoinnal, az elmúlt években vált csak igazán központi témává. Ugyan a kezdetekkor még 200 forintot sem ért, a csúcson, 2017 karácsonyán egy bitcoint több, mint 5 millió forintért lehetett venni. Ma már csupán másfél millió forint darabja. A bitcoin népszerűségén és korai szárnyalásán felbuzdulva sorra jöttek az újabb és újabb kriptovaluták, mint például az Ethereum, ami hasonló, bár valamivel diszkrétebb ívet járt be. Ugyan a 2017-2018-as csúcshoz képest jelentősen zuhant a kriptovaluták értéke, de még mindig kifizetődő a kriptobűnözés.
A WIRED írt Adrian Bednarekről, egy amerikai biztonsági tanácsadóról, aki egy kliense kérésére sérülékenységeket keresett az Ethereum kulcsrendszerén. Az Ethereum-kereskedéshez a felhasználónak szüksége van egy virtuális pénztárcára, amihez kap egy nyilvános kulcsot (egy hosszú betű-szám kombináció, gyakorlatilag olyan, mint egy bankszámlaszám), valamint egy privát kulcsot (szintén hosszú számsor, ami a tranzakciók engedélyezésére szolgál). Bednarekben felmerült, hogy előfordulhat, hogy néhány felhasználó az ""12345"" jelszó Ethereum privát kulcs-megfelelőjével védi a tárcáját, ami komoly biztonsági kockázatot jelent.
A gyanú megalapozottnak bizonyult: megtalálta a kódhoz tartozó tárcát, ami valamikor még pénzt is tartalmazott, melyet feltehetőleg elhalászott valaki, aki szintén rátalált a kiskapura. A sikeren felbuzdulva kipróbált hasonlóan egyszerű kombinációkat, és minddel kiürített fiókokat talált. Az Independent Security Evaluators-zös (ISE) kollégáival írtak egy szoftvert, amivel több milliárd kulcsot generáltak és próbáltak ki.
A kedden kiadott tanulmányuk szerint arra jutottak, hogy több száz felhasználó privát kulcsa könnyen kitalálható, és ezt egy Ethereum-fiók birtokosa már ki is használta. Őt nevezték el Blockchain Banditának, aki (vagy akik) az ISE kutatása szerint csak a vizsgált, gyenge biztonságú fiókok közül 12-ről húzott le Ethereumot. A Bandita számláján 45 ezres gyűjteményt találtak, ami átszámítva 15 milliárd forintot ért a valuta csúcspontján. A mai árfolyamon kb. 2,2 milliárd forint az értéke.
Ugyanazzal próbálkozott, mint mi, csak sokkal lelkesebb volt.
- mondta Bednarek a Wirednek.
Annak az esélye, hogy kitaláljunk egy véletlenszerűen generált privát kulcsot, nagyjából 1 a 115 bidecilliárdhoz (115x10^75), ami ahhoz hasonló, mint keresni egy homokszemet egy tengerparton, majd megkérni egy haverunkat, hogy találja meg ő is ugyanazt a homokszemet, több milliárd partot átkutatva.
Bednarek szerint számos oka lehet a kulcsok gyengeségének. Előfordulhat, hogy a kulcs generálásakor a pénztárca egy hiba miatt rövidebb kódot állít ki, vagy akár a pénztárca fejlesztője is elrejthetett kártékony elemeket a kulcsgenerátor program kódjában, hogy később könnyebben feltörhesse a fiókokat. Persze azt sem lehet kizárni, hogy néhány felhasználó magának írta a kulcsot, ami emiatt gyengébbre sikerült.
Hogy tesztelje az elméletét, Bednarek  rárakott 1 dollárnyi Ethereumot egy gyenge kulcsú számlára, amit pillanatokon belül le is nyúlt a Bandita. Ezek után feltett 1 dollárt egy másik, hasonló fiókra, amelyről megint azonnal eltűnt a pénz, de ezúttal egy másik tolvaj számlájára került. A függő tranzakciók listáján látta, hogy a kisebb hal töredék másodpercekkel volt csak gyorsabb, mint a Bandita. Ezekből az információkból arra következtet, hogy több tolvaj is rendelkezik listákkal, amiket folyton próbálgatnak, emberfeletti sebességgel, automatizált programok segítségével.
A Bandita fiókját megfigyelve feltűnik, hogy csak a számlájára történt utalás, a számláról kifelé soha. 
A tolvaj felhalmozott egy vagyont, amit azonnal elveszített, ahogy összeomlott a piac.
- foglalta össze a helyzetet a biztonsági szakértő.
Ugyan valóban az igazság helyreállásának tűnhet, hogy a tolvaj elvesztette zsákmánya értékének nagy részét, de ne feledjük, még így is 2,2 milliárd forintnyi Ethereum ül a szegény Bandita számláján.
Mivel az egész blockchain rendszer lényege az, hogy nincs felügyelő szerv, tulajdonképpen panasztételre sincs lehetőség. Ha a kriptovaluta elhagyta a számlánkat, senki nem tudja törölni a tranzakciót. Talán ez is hozzájárult a tavalyi értékzuhanáshoz. Bárhogy is nézzük, a rendszer igazi vesztese az úriember, aki 2010-ben 10 ezer Bitcoinért vett két nagy pizzát 30 dollár, azaz 8500 forintos értékben. Egy szelet abból a pizzából ma 1,1 milliárd forintot érne. A pizzavásárló Laszlo Hanyecz valószínűleg elsőként bizonyította a kriptovaluta létjogosultságát, és tettével megihlette a Bitcoin Pizza Napot, aminek 8. évfordulója kevesebb, mint egy hónap múlva lesz, május 22.-én."
76,techtud,"A csillagoktól bizonyos távolságokra, tehát az élhető zónában lévő bolygókon az élettel potenciálisan összeegyeztethető körülmények alakulhatnak ki. A nagyon aktív, fiatal csillagok azonban szó szerint elfújhatják ezeknek az égitesteknek a légkörét, állapította meg egy osztrák kutatócsoport az Astronomy & Astrophysics Letters című szaklapban megjelent tanulmányában.
A Földhöz hasonló bolygók utáni kutatás során viszonylag kis távolságra több jelöltet is megfigyeltek az egyre nagyobb teljesítményre képes teleszkópokkal. A keresés során elsősorban olyan bolygókra koncentráltak, amelyek úgynevezett M-törpék (M színképosztályhoz tartozó ultra hűvös törpe csillagok, mint amilyen a TRAPPIST-1 is) körül keringenek, közölte szerdán a Bécsi Egyetem.
Az egyetem és az Osztrák Tudományos Akadémia (ÖAW) Űrkutatási Intézetének (IWF) kutatói vizsgálataik során arra keresték a választ, hogyan hat a Földhöz hasonlatos bolygók légkörére, ha egy ilyen nagyon aktív csillag körül keringenek. Bár az M-törpék kisebbek és hűvösebbek, galaxisunkban gyakrabban fordulnak elő, mint a Nap osztályába tartozó csillagok.
Miközben a Nap a nagy aktivitású időszakát létezése első százmillió évében élte és a nagy energiájú UV- és röntgensugárzás kibocsátása később csökkent, az M-törpéknél ez másképpen van. Ezeknél a magas kibocsátási periódus több évmilliárdon át tarthat.
A sugárzás erőteljesen felhevíti a külső légköri rétegek gázait. Ez ahhoz vezethet, hogy ezek a gázok eltűnnek a világűrben. A kutatók azt számolták ki, milyen gyorsan zajlik ez a folyamat. A nagyon aktív csillag körül keringő, Földhöz hasonló bolygók esetében a modellszámítások szerint csillagászati mértékkel nagyon gyors a légkörveszteség: mindössze egymillió év alatt elfújná egy csillag a Föld légburkát.
Miközben a Földnek a csekély napaktivitás miatt több százmillió év alatt lehetősége volt felépítenie nitrogénlékörét, az M-törpék körüli lakható zónában keringő bolygók számára nem áll rendelkezésre több idő. Itt évmilliárdokba telne, míg kialakulna egy vastagabb burok."
77,techtud,"Szerdai londoni sajtóértesülés szerint részt vehet az ötödik generációs (5G) nagy-britanniai távközlési hálózat fejlesztésében technológiai beszállítóként a Huawei kínai távközlési óriásvállalat. A The Daily Telegraph című konzervatív brit napilap nem cáfolt szerdai beszámolója szerint a döntés a brit kormány mellett működő, Theresa May miniszterelnök vezette Nemzetbiztonsági Tanács előző esti ülésén született. A testület határozata szerint a Huawei a brit 5G hálózat nem központi infrastrukturális elemeinek beszállítójaként juthat korlátozott szerephez a program fejlesztésében.
A brit lap értesülése szerint Sajid Javid belügyminiszter, Jeremy Hunt külügyminiszter, Gavin Williamson védelmi miniszter, Liam Fox külkereskedelmi miniszter és Penny Mordaunt nemzetközi fejlesztési miniszter egyaránt aggályainak adott hangot a nemzetbiztonsági Tanács ülésén a kínai vállalat részvétele miatt a brit 5G-programban. Ciarán Martin, a brit Országos Kiberbiztonsági Központ - National Cyber Security Centre (NCSC) - vezérigazgatója ugyanakkor azon a véleményen volt, hogy Nagy-Britannia kezelni tudja a Huawei által jelentett biztonsági kockázatokat.
Az Egyesült Államok, Ausztrália és Új-Zéland biztonsági okokra hivatkozva már kizárta a Huaweit a jövőbeni 5G mobiltávközlési hálózatok beruházásainak beszállítói közül, Kanada pedig jelenleg mérlegeli, hogy a cég termékei nem jelentenek-e biztonsági fenyegetést.
Mike Pompeo amerikai külügyminiszter néhány hete figyelmeztette az Egyesült Államok szövetségeseit, hogy ne használják a Huawei termékeit, mivel ellenkező esetben nehezebbé válik Washington partneri együttműködése velük.
A Daily Telegraph szerdai cikke szerint a kínai vállalatokat törvény kötelezi az együttműködésre a kínai hírszerzési szolgálatokkal, és ez okoz komoly biztonsági aggályokat a nyugati országokban.
A legnagyobb brit mobiltávközlési cégek, köztük a Vodafone, az EE és a Three azonban eddig is a kínai vállalattal együttműködve fejlesztették 5G hálózataikat, de a brit kormány hónapok óta vizsgálta, hogy a Huawei részt vehet-e a továbbiakban is e fejlesztési beruházásokban. A brit Nemzetbiztonsági Tanács a szerdai lapbeszámoló szerint a szövetséges hatalmak, mindenekelőtt az Egyesült Államok kifogásai ellenére beleegyezett a Huawei részvételébe.
Mindez akkor került nyilvánosságra, amikor szerdán megkezdődött a skóciai Glasgowban az NCSC éves kiberbiztonsági konferenciája a Five Eyes-partnerországok 2500 szakértőjének részvételével. A Five Eyes (Öt Szem) hírszerzési szövetség az Egyesült Államok, Nagy-Britannia, Kanada, Ausztrália és Új-Zéland hírszerzési és elhárító szakszolgálatainak tevékenységét hangolja össze. (MTI)
A 24 gigás adatbázisban az alapvető személyes adatok mellett a pontos tartózkodási hely is szerepelt."
78,techtud,"Az atomerőművek bővítését gyakran kíséri éles vita és tiltakozás, ezt Magyarországon is tapasztalhatjuk a Paks II. projektnek köszönhetően. Ha lehet, a szlovákiai mohi erőmű sorsa még inkább hányattatott: nem elég, hogy a bő három évtizede megkezdett 3. és 4. blokk átadása újabb hónapokat csúszhat, ami újabb eurószázmilliókkal dobhatja meg a költségeket, egy osztrák lap és civil szervezet szerint olyan súlyos biztonsági problémákra is fény derült, amelyek katasztrófával fenyegetnek.
Az osztrákokat azért foglalkoztatja a mohi erőmű biztonsága, mert az alig 100 kilométerre fekszik a szlovák-osztrák határtól – és ugyanezért érdekes nekünk is a kérdés, hiszen Magyarországhoz még közelebb, a határtól 40 kilométerre van az erőmű.
De mi a baj az osztrákok szerint, és mennyire kell komolyan venni az aggályaikat?
Annyi biztos, hogy a mohi erőművet még az ág is húzza. A bővítésbe eredetileg 1987-ben kezdtek bele, de az építkezés a rendszerváltás után leállt. Az erőművet üzemeltető Szlovák Villamos Művek (SE) – amelyben 2006-ban többségi tulajdont szerzett az olasz Enel – 2008-ban látott hozzá a két új blokk befejezéséhez. Az akkori terv szerint 2013-ra már mindkettőt üzembe is helyezték volna, de az átadásuk azóta is évről évre csúszik.
Legutóbb arról volt szó, hogy a 3. blokk nyárra már készen fog állni arra, hogy megkezdődjön a fűtőanyag betöltése, a 4. blokk átadását pedig 2020 második negyedévére ígérték. Aztán az SE április közepén közölte, hogy a 3. blokk tesztelése a tűzjelző rendszer téves riasztása miatt másfél hónappal elhúzódott, ezért a blokk átadása újabb nyolc hónapot csúszhat.
Az átadás tologatásával párhuzamosan a költségek is folyamatosan nőttek: 2008-ban még 2,8 milliárd euróval számoltak, ez 2019-re már 5,4 milliárd euróra (1,7 billió forintra) dagadt, az újabb csúszás miatt pedig további 270 millió eurós emelkedés várható. Az újabb késedelem és drágulás miatt az ellenzéki Szabadság és Szolidaritás (SaS) rendkívüli parlamenti bizottsági ülést hívott össze és büntetőfeljelentést tervez. Peter Pellegrini miniszterelnök szerint viszont az építési költségekre megvan a szükséges pénz.
Pedig a kormány nagy reményeket fűz az új blokkokhoz. Szlovákiában ma két atomerőmű működik, a mohi és a bohunicei (apátszentmihályi) együtt az ország áramtermelésének 60 százalékát adja. Ferencz Béla gazdasági államtitkár korábban arról beszélt, hogy míg Szlovákia ma az energiaszükséglete 7 százalékát fedezi behozatalból, és a bővítés után nemcsak önellátók lesznek, de a megtermelt energia 7 százalékát exportálhatják is.
Persze más kérdés, hogy egyszerűen csak késve készül-e el egy erőműblokk, vagy hogy közben még balesetveszélyes is. Az osztrák Krone most az utóbbiról írt.
Az indokoltnál talán néhány árnyalattal kalandosabb beszámoló szerint a lap újságírói titokban, magukat turistáknak kiadva találkoztak Pozsonyban egy névtelenséget kérő forrásukkal, aki állítása szerint a mohi erőmű eltitkolt műszaki problémáiról szivárogtatott nekik információt.
Tartozom ezzel a gyerekeimnek! Egyszerűen nem tudnék együtt élni azzal, hogy tudok a veszélyről, mégis csendben maradok
– mondta a lapnak nyilatkozó férfi, aki saját bevallása szerint évekig dolgozott mérnökként az erőműben.
A szivárogtató szerint a 3. blokk építésekor a kivitelezők olyan hajmeresztő hibákat követtek el, amelyek könnyen nukleáris katasztrófához vezethetnek, az erőmű ezért egy “ketyegő bomba”. A bizonyítékul szolgáló fotókon állítása szerint többek között az látszik, hogy több ezer lyukat fúrtak az épületet statikailag megerősíteni hivatott 60 ezer acéllemezbe, ezért az erőmű ""olyan, mint az ementáli sajt”. A cikkben megszólal a GLOBAL 2000 nevű osztrák atomenergia-ellenes civil szervezet egy képviselője is, aki szerint ez azért probléma, mert így az épület nem elég ellenálló, így egy esetleges földrengés hatására összedőlne, mint egy kártyavár.
A GLOBAL 2000 másik fő kritikája, hogy az idejétmúlt technológiával készülő új blokkokon egyszerre több kivitelező cég is dolgozott, ezért a munkálatokon olyan zűrzavar uralkodott, hogy a hétezer munkásnak “babiloni körülményekkel” kellett megbirkózniuk, ami hozzájárult a költségek elszállásához. A szervezet egyébként saját közleményben, illetve videóban is bemutatta a - szerintük - bizonyító erejű információkat.
A szlovák nukleáris hatóság (ÚJD) reagált a vádakra, szerintük folyamatos az egyeztetés Ausztriával kormány- és szakértői szinten is, emellett a GLOBAL 2000 képviselőit is rendszeresen látják el információval írásban vagy személyesen, legutóbb például idén februárban. Az ÚJD szerint ennek ellenére
az osztrák szervezet minden lehetséges eszközzel meg akarja akadályozni a 3. és 4. blokk üzembe helyezését. Ezért a hamis és félrevezető információk, illetve a rémhírek terjesztésétől sem riadnak vissza.
Az SE is álhírnek minősítette az osztrák vádakat, a villamosművek szerint azokból kitűnik, hogy a kritikusok egyáltalán nem értik a földmozgások elleni ellenállás növelésére szolgáló eljárásokat, ezért az állításaikkal csak pánikot keltenek az osztrák és szlovák lakosságban.
„Szeretném biztosítani Szlovákia minden állampolgárát: mindent megteszünk annak érdekében, hogy az építmény biztonságos legyen, és hogy ez az energiaforrás minden nemzetközi biztonsági normának és szabályozásnak megfeleljen. Nem fogjuk üzembe helyezni anélkül, hogy ne lennénk mindnyájan teljesen bizonyosak abban, hogy az új blokk biztonságos, vagyis nem jelent semmiféle biztonsági kockázatot sem Szlovákia állampolgáraira, sem a szomszédos országokra nézve” – mondta Peter Pellegrini a TASR szlovák hírügynökségnek.
Április közepén aztán az SE bejelentette, hogy sikeresen lebonyolították a 3. blokk nyomáspróbáit, beleértve a hermetikus védőépület nyomáspróbáját is, és az eredmények alapján világosan látszik, hogy alaptalanok voltak az osztrák vádak.
A Krone és a GLOBAL 2000 állításairól, illetve a mohi erőmű biztonságosságáról megkérdeztük Aszódi Attilát, a BME Atomenergetika Tanszékének egyetemi tanárát, aki idén januárig a paksi bővítésért felelős államtitkár is volt. (A leváltása utáni interjúnkat itt olvashatják vele.)
Rögtön az első felmerülő kérdés, hogy valóban elavult technológiával készülnek-e az új mohi blokkok. “Ezeket a blokkokat a hetvenes években tervezték a szovjetek, ugyanúgy, ahogy a most működő mohi és paksi blokkokat is, csak az építkezés a közép-európai gazdaságok összeomlását követően nem tudott befejeződni. Ilyen értelemben az, hogy ez egy régi technológia, természetesen megállja a helyét, nyilvánvalóan nem is lehet összevetni technológiailag egy olyan erőművel, amit most terveznek meg” – mondta Aszódi.
A hetvenes években a szovjetek nem foglalkoztak a földrengéssel, mert a szabályozás akkor ezt még nem tette szükségessé.
A tervezés óta viszont sok szabály megváltozott, és a földrengésekkel szembeni védelemre vonatkozó szabályozás is jelentősen szigorodott. Ezért a most épülő blokkokat valóban meg kellett erősíteni földrengések ellen – ahogy a jelenlegi paksi blokkokat is meg kellett, csak ott ez a munka az üzembe helyezést követően, még a kilencvenes években lezajlott.
Az osztrák vádak lényege, hogy ezeket a megerősítési munkákat hibásan hajtották végre az új mohi blokkok esetében. Aszódi Attila szerint azonban ezt a bemutatott bizonyítékok alapján egyáltalán nem lehet megállapítani.
A telefúrt fémlemezekről készült képekből például nem derül ki semmi: “Ez egy vastag falú vasbeton szerkezet, aminek van egy mechanikai tartófunkciója, azaz megtartja az épületet, és van egy gátfunkciója, hogy egy baleset során a radioaktív anyag ne tudjon kijutni a környezetbe. Önmagában az, hogy ezt a falat megfúrják vagy hogy hány furatot készítenek benne, nem mond semmit. Az a kérdés, hogy a két funkció – hogy megálljon az épület és hogy elzárja a környezettől ezeket az anyagokat – a fúrásokon keresztül sérült-e vagy sem” – magyarázta Aszódi. Az április közepén elvégzett nyomáspróba szerinte fontos bizonyíték arra, hogy az épület mind a mechanikai tartófunkcióját, mind a szivárgással kapcsolatos követelményeket teljesíti.
Hozzátette, hogy az ilyen munkálatok engedélyeztetésének, kivitelezésének, ellenőrzésének megvan a maga nemzetközi protokollja, így csak az a kérdés, hogy ennek a mohi erőmű esetében megfeleltek-e. “Az atomenergetikában volt az elmúlt években jó pár eset, amikor nem voltak rendben papírok, és abból tényleg botrány lett. Állítottak le európai erőművi blokkokat azért, mert nem volt rendben mondjuk egy hegesztési varrat röntgenvizsgálatának a papírja. Itt most a szlovák hatóság dolga, hogy ellenőrizze az átalakítások szabályszerűségét. Ha ebben a folyamatban valaki hibát látna, azt a szlovák hatóságoknak kell kivizsgálnia, nem egy osztrák újságnak.”
Az osztrák vádaknak Aszódi Attila szerint a műszaki tartalom mellett lehet politikai vetülete is:
Ebből a szempontból valójában azt látjuk, amit nagyon régóta látunk az osztrák oldalról: egy antinukleáris fellépésről van szó. A Krone és a GLOBAL 2000 is nagyon szereti a közvéleményt ilyen nukleáris kérdésekhez kapcsolódó ügyekkel riogatni. Amikor Paks mostani blokkjainak az üzemidő-hosszabbítása volt terítéken, pontosan ugyanez volt a sajtóhangulat.
Erre utalhat az is, hogy maga a Krone cikke is kitér arra, hogy osztrák politikusok is ellenzik a mohi bővítést. Heinz-Christian Strache alkancellár, az Osztrák Szabadságpárt (FPÖ) tagja például a lap szerint azt mondta, “Szlovákia nem üzemeltethet egy olyan reaktort, amely nem felel meg az európai sztenderdeknek!”. Aszódi szerint ugyanakkor nem igaz, hogy a mohi erőmű ne felelne meg ezeknek: “Ezekben az országokban, Csehországban, Magyarországon, Szlovákiában nagy tapasztalat van az atomerőművi blokkok működtetésével kapcsolatban, ismerjük a cégeket és szervezeteket, akik szerepelnek ebben az iparban, követik a nemzetközi gyakorlatot, ezek az országok mind tagjai a Nemzetközi Atomenergia Ügynökségnek, részt vesznek ellenőrző missziókban, tehát én nem gondolnám azt, hogy itt valamilyen radikálisan durva szabálysértés fennállhatna. A szlovák nukleáris biztonsági hatóság dolga és felelőssége, hogy a nemzetközi előírásoknak való megfelelést ellenőrizze és kikényszerítse.”
Aszódi szerint ha a szlovák kormány nyitott lesz a párbeszédre, előbb-utóbb ugyanúgy el fog csendesedni a mohi bővítéssel szembeni osztrák ellenállás, mint ahogy két évtizeddel ezelőtt a cseh-osztrák határ közelében üzembe helyezett temelíni erőmű esetében is elült a tiltakozás.
Ha a mostani vádakról bebizonyosodna, hogy nincs mitől tartanunk, akkor is fontos kérdés magyar szempontból, hogy mekkora kockázatot jelentenek a hetvenes években tervezett, három évtizede halogatott erőműblokkok az országhatár közelében.
“A szlovákoknak van tapasztalatuk, hiszen a mohi telephelyen is működnek már ilyen blokkok, ahogy Bohunicében is, a szlovák szabályozási rendszer is fejlett, már régóta használnak atomenergiát. A szabályok is rettentően sokat szigorodtak. A Paks I-ben is sok biztonságnövelő intézkedést kellett végrehajtani, és Fukusima után is nagyon sok változás történt” – mondta Aszódi Attila.
A mohi 3. és 4. blokkban meg kell felelni a legújabb szabályoknak, tehát még akár egy súlyos baleset esetén is, amikor a reaktor tönkremegy, akkor is a radioaktivitás nagy részét bent kell, hogy tartsa ez a szerkezet. Az átalakításokat ezt figyelembe véve kellett végrehajtaniuk a szlovák szakembereknek, és ezt megfelelően dokumentálniuk is kellett.

(Borítókép: A mohi atomerőmű Szlovákiában 2017. szeptember 16-án. Fotó: Komka Péter / MTI)
"
79,techtud,"Ha van igazán legendás szoftvere a Microsoftnak, az semmiképp nem a Windows operációs rendszer, hanem annak egy kis töredéke, a Paint rajzprogram. A Paint (leánykori nevén Paintbrush) népszerűsége évtizedek óta töretlen, a Windows 1.0 1985-ös piacra kerülése óta része minden egyes Windows operációs rendszernek, faék egyszerűsége, pixeles képi világa – ami bizonyos szempontból gagyi, más nézőpontból művészi értékkel is bírhat – mostanra az egyetemes emberi kultúra mozdíthatatlannak tűnő sarokkövévé vált.
A szoftver-hardver óriáscég a program népszerűsége ellenére időről-időre be szokta lengetni, hogy megszabadulnak a Painttől, az aktuális Windowsban már nem lesz benne, kinyírják, eltemetik, kész, vége. A Windows 10 felhasználói hónapok óta arról kapták sorozatban a figyelmeztetést, hogy egy eljövendő rendszerfrissítéssel elveszítik dédelgetett rajzprogramjukat, helyette marad a Paint 3D app. Emiatt Paint-függők ezrei várták rettegve a végzetes May 2019 Update (1903) beköszöntét."
80,techtud,"A lefedettség és a mobilinternet sebessége nagyban összefügg azzal, hogy a szolgáltatók milyen frekvenciasávokon tudnak működni, és ebben most nagy változás van készülőben, az Nemzeti Média és Hírközlési Hatóság (NMHH) ugyanis árverésre bocsát egy rakás új sávot.
A jól terjedő jelű 700 MHz kerül sorra elsőként. Ennek a frekvenciasávnak a helyzetét 2020 szeptemberéig rendezni kell, az Antenna Hungáriának ugyanis akkor jár majd le a frekvenciahasználati engedélye, és az uniós céloknak megfelelően 2020-tól mobilhálózatoknak kell átadni a terepet. A tévés műsorszórásnak már zajlik a pályázata, és május 2-án kiderül, hogy mennyien adtak be érvényes pályázatot. 
Nem kell aggódni, a félmillió háztartásban használt digitális műsorszórás, vagyis az antennával ingyen fogható csatornák esetében nem lesz változás. A fizetős csatornák esetében viszont lehetőség lesz a technológia frissítésére, további csatornák és jobb minőség is elérhető lesz.
Az NMHH arra számít, hogy már nyáron aláírják a szerződést a pályázó műsorszórókkal
A szerdai sajtótájékoztatón külön kihangsúlyozta az NMHH vezetősége, hogy nem technológiát árvereznek, hanem frekvenciákat, amely a mobilok esetében a 700 MHz-es, 2100 MHz-es, 2600 MHz-es és 3400-3800 MHz-es sávokat érinti.
MAGYARÁN Az egyik legjobban terjedő 700 MHZ-ES FREKVENCIÁT FELHASZNÁLHATJÁK AZ ÉRDEKLŐDŐ SZOLGÁLTATÓK A 4G MEGERŐSÍTÉSÉRE
Még azelőtt, hogy belevetnék magukat az 5G-be, amelyhez egyelőre sem túl sok készülék, sem megbízható üzleti modell nincs. Semmi értelme nincs 5G-re rohanni, amíg az emberek több mint 90 százaléka 4G-s vagy régebbi telefonnal rohangál. 
A következő nagyon fontos frekvenciasáv a 3400-3800 MHz közötti lesz, és ott tudják majd a szolgáltatók a legnagyobb blokkokat kihasítani maguknak, ami egyenlő azzal, hogy bitang gyors letöltést tudnak rajta megvalósítani. Ebben a tartományban összesen 310 MHz-nyi blokkra lehet majd licitálni, miközben 700 MHz-en csupán 2×25 MHz-et osztanak szét a vevők közt.
Jó hír, hogy a későbbi 5G szempontjából is fontos 3400-3800 MHz-es frekvenciasáv helyzete hazánkban nagyon jól áll, mert négy évvel ezelőtt az NMHH rendet tett, a sáv tiszta és üres. Ebben jóval előrébb tartunk, mint a németek, akiknél sok kis cégnél vannak szeletek ebből a sávból.
A milliméteres hullámhosszú 26 GHz-es frekvenciákra piaci érdeklődés hiányában az NMHH nem ír ki árverést, ezért azokkal később terveznek foglalkozni."
81,techtud,"Valószínűleg két újabb gravitációs hullámot talált a lézer interferométeres gravitációshullám-vizsgáló obszervatórium (LIGO) és az olaszországi Virgo detektor egy héttel az után, hogy a két továbbfejlesztett és megújított detektor április elsején megkezdte működését. A gravitációshullám-források a tudósok szerint összeolvadó feketelyuk-párok lehetnek, írja a Phys.org.
2016 februárjában jelentették be Washingtonban, hogy 2015. szeptember 14-én a LIGO tudósainak két fekete lyuk összeolvadása révén sikerült először közvetlenül megfigyelniük a gravitációs hullámokat egy a Földtől 1,3 milliárd fényévnyire lévő galaxisban. Ezzel végre közvetlen bizonyítékot találtak az Albert Einstein által 1916-ban megjósolt gravitációs hullámok létezésére, vagyis a téridő görbületének hullámszerűen terjedő megváltozására.
A felfedezésért a LIGO három tudósa, Barry C. Barish, Kip S. Thorne és Rainer Weiss fizikai Nobel-díjat kapott 2017-ben. Azóta a LIGO/Virgo detektorok hálózata felfedezett kilenc további feketelyuk-egybeolvadást és két neutroncsillag robbanásszerű összeütközését.
Az újabb fejlesztéseknek köszönhetően a detektorok segítségével a kutatók még több feketelyuk-összeolvadást és szélsőséges eseményt képesek észlelni. A LIGO lézereit, tükreit és más alkotórészeit újították meg, így mintegy 40 százalékkal megnövekedett az érzékenysége, tehát az űr még nagyobb területét képes átvizsgálni. A Virgo érzékenysége a duplájára nőtt, ami a megfigyelhető univerzum térfogatának nyolcszoros növekedését jelenti.
A gravitációs hullámok mérésének újabb, április elsején kezdődött harmadik mérési időszakában az első új gravitációs hullám észlelését a LIGO április 8-án jelentette, a másodikat április 12-én a tudományos együttműködésben, az adatok valós idejű elemzésében részt vevő intézményeknek küldött első nyilvános riasztásban.
""Valószínűleg fekete lyukak összeütközése előidézte gravitációs hullámok szinte valós idejű észleléséről van szó. Az első jelet a Földre érkezéstől számított 20 másodpercen belül észleltük. Képesek vagyunk arra, hogy automatikus riasztásokat küldjünk telefonhívásokkal vagy üzenetekkel az intézményeknek, ha jelentős gravitációshullám-forrást azonosítottunk. Az első ilyen hívás megérkezésekor először arra gondoltam, hogy spamhívást kaptam"" – mondta Ryan Mageet, a Pennsylvania Állami Egyetem fizikusa, a Ligo-csoport egyik tagja.
A LIGO Tudományos Együttműködésben több mint ezer ember vesz részt 83 intézményből és 15 országból, Magyarországról a budapesti Eötvös Loránd Tudományegyetem és a debreceni MTA Atommagkutató Intézet összefogásában működő Eötvös Gravity Research Group (EGRG), valamint a Szegedi Tudományegyetem LSC csoportja és az MTA Wigner Fizikai Kutatóközpont.
A gravitációs hullámok felfedezése tudománytörténeti jelentőségű esemény volt, új korszakot nyitott a világűr kutatásában: eddig nem látott kozmikus események és objektumok váltak megfigyelhetővé. (MTI)
A kormány megkísérelte volna Magyarországra hozni az Einstein-teleszkóp gigaprojektjét, de a kutatók ezt leszavazták. Van, aki szerint politikai félelemből, de valójában azért, mert szerintük nem éri meg ennyit költeni rá."
82,techtud,"Tudományos kutatóállomás kiépítését tervezi Kína a Hold déli sarkvidékén, és embereket küldene a Hold felfedezésére hozzávetőleg 10 éven belül, jelentette ki Csang Ko-csian, a Kínai Nemzeti Űrügynökség (CNSA) vezetője szerdán.
Kína 1970. április 24-én indította útjára az ország legelső műholdját, ezért 2016-ban ezt a napot tették meg az űr napjának. Csang a közép-kínai Hunan tartomány központjában, Csangsában a kínai űr napja alkalmából tartott rendezvényen arról is említést tett, hogy a januárban a Hold túloldalán sikeres leszállást végrehajtó Csang'o-4 űrszonda után Kína az idei év végén a Csang'o-5-öt küldi majd a Holdra mintagyűjtés céljából.
A január 3-án a Hold Földről sosem látható oldalára érkezett Csang'o-4 űrszonda fedélzetén egy holdjárót is odaszállítottak a Hold túloldalának felfedezésére. A Jáde Nyúl 2 a Kármán Tódorról elnevezett Von Karman kráternél végez kutatásokat, egyebek mellett a felszínközeli struktúrák kitapogatását és a Holdon található anyagok összetételének elemzését.
A Jáde Nyúl 2 küldetése sikeresnek mondható, a 140 kilogrammos holdjáró már túllépte a 3 földi hónapra tervezett élettartamát, de továbbra is működőképes állapotban van, jelenleg a negyedik működési ciklusában jár, és mostanáig csaknem 180 métert tett meg a Hold felszínén. A kínai űrügynökség friss képeket is adott ki a holdjáró küldetéséről, írja a Planetary.org."
83,techtud,"A Nature-díjas Nők a Tudományban Egyesület idén 8. alkalommal szervezi meg az ország legnagyobb pályaorientációs eseményét, a Lányok Napját. Április 30-án, kedden 20 városban, 70 vállalat és intézmény várja a fiatal nőket, hogy megmutathassák, miért érdemes hozzájuk menni dolgozni.
A szervezők szerint idén a hatalmas munkaerőhiánnyal küzdő informatikai, mérnöki, kutatói iparágak (STEM-területek), egyetemek és kutatóintézetek olyan mértékben fogtak össze amire még nem volt példa Magyarországon: összesen 2700 fiatal lányt várnak, hogy inspirációt nyújthassanak nekik pályaválasztásukhoz.
""Ezen a napon az atomoktól a nukleáris reaktorokig, a repülőgép-turbinától a kólagyártó-sorig, a legmodernebb autógyáraktól az építőkockákig, valamint a programozástól a virtuális valóságig szinte minden olyan területet meghódíthatnak a lányok, amiről eddig azt gondolták, hogy oda csak fiúk tehetik be a lábukat. A fiúk ugyanis nincsenek elegen ahhoz, hogy betöltsék a mérnökökre, informatikusokra és kutatókra váró munkahelyeket. Egyszerűen szükség van a lányokra, méghozzá nagyon"" – fogalmaztak a szervezők.
A Lányok Napjára jelentkező diákok ingyenesen látogathatnak meg gyárakat, laborokat és műszaki egyetemeket, amelyek izgalmas programokat kínálnak számukra. A fogadóhelyek egy napra kinyitják kapuikat, hogy megmutassák, miért érdemes náluk tanulni és dolgozni.
""A természettudományos, műszaki és informatikai területeken piacra lépő munkaerő mennyiségét a fiúk köréből már nem lehet tovább emelni, csak járműmérnökből háromszor annyira volna szükség, mint amennyi rendelkezésre áll. A megoldás kulcsa a lányok kezében van: mivel ezekben a férfias szakmákban rendkívül alulreprezentáltak, ezért őket is ösztönözni kell arra, hogy döntsék meg a velük szemben támasztott sztereotípiákat, és pótolják ők a hiányzó munkaerőt"" – hangsúlyozza a Lányok Napja Programiroda.
A meghirdetett programokra a lányok ezen az oldalon tudnak jelentkezni.
A fokozódó munkaerőhiány miatt nő a kereslet a vendégmunkásokra.
Néhány megyében nincs, aki dolgozzon, miközben máshol növekszik a munkanélküliek száma.
A dolgozók 7%-a lépne le, sokallják a munkaidőt, keveslik a bért."
84,techtud,"Gyenge, de világosan észlelhető rengést érzékelt a Marson az Insight amerikai űrszonda francia szeizmométere (SEIS) április 6-án, ez az első marsrengés, amelyet a műszer jelzett, közölte kedden a NASA és a CNES francia űrügynökség.
""Elképesztő, hogy végre van jele annak, hogy a Marson létezik szeizmikus aktivitás. Hónapok óta várunk az első marsrengés észlelésére"" – közölte Philippe Lognonné, a párizsi Institute de Physique du Globe kutatója, a SEIS (Seismic Experiment for Interior Structure) nevű szeizmométer ""atyja"".
A szeizmométert december 19-én helyezte el a vörös bolygó felszínén az Insight amerikai robotgeológus űrszonda, amely később egy kúpalakú védőpajzsot is elhelyezett a műszerre, hogy óvják a széltől és a nagy hőmérsékletingadozástól. A védőpajzs megakadályozza, hogy a rendkívül érzékeny műszer ide-oda mozogjon a széllökésektől és ezáltal ""szennyezett"" adatokat gyűjtsön.
A szeizmométer teszi lehetővé, hogy a tudósok a Mars belsejébe pillantsanak és tanulmányozhassák az úgynevezett marsrengéseket. Az eredmények segíthetik a kutatókat abban, hogy megismerjék a Mars és a többi Föld-típusú bolygó keletkezésének körülményeit.
Bruce Banerrdt, a NASA tudományos programvezetője szerint a marrengést a misszió 128. marsi napján észlelte a műszer. Most a tudósokon a sor, hogy megerősítsék, valóban a vörös bolygó belsejéből eredő mozgásról van szó, nem hibás észlelésről. (MTI)

(Borítókép: NASA/JPL-Caltech)
"
85,techtud,"A vártnál jobban alakult a Twitter első negyedéve, a mikroblog-szolgáltatást nyújtó közösségi portál már a hatodik egymást követő negyedévet zárta nyereséggel. A San Franciscó-i székhelyű vállalat kedden azt közölte, hogy a március végével záródott három hónapban a bevételei éves összehasonlításban 18 százalékkal, 787 millió dollárra emelkedtek az egy évvel korábbi 665 millió dollárról. Elemzők gyengébb adatra, 774 millió dollárra számítottak.
Az adózott eredmény 191 millió dollár, részvényenként 25 cent lett, szemben az egy évvel korábbi 61 millió dollár, részvényarányosan 8 cent után. Az egyszeri tételeket, köztük a 124,4 millió dollár adókedvezményt nem számolva, az egy részvényre jutó nyereség 9 cent volt a március végével záródott három hónapban."
86,techtud,"
Mi is pontosan az a digitális nagyköveti pozíció?

Ezt a pozíciót 2012-ben hoztak létre az Európai Bizottságban, még Barroso ideje alatt, és az volt a célja, hogy minden tagállamban magas szinten nevezzenek ki szakértőket, amelyek segítik a Bizottság, az európai szervezetek és a helyi kormányzatok munkáját, hogy a digitalizáció jobban terjedjen. Feladatunk például az országunkban a digitális gyakorlatok bemutatása, népszerűsítése, hogy ha valami már jól működik az egyik tagállamban, akkor ne akarják máshol is újra feltalálni a kereket.

Készül az unió 2021-2027-es digitális stratégiája, az Európai Parlament már rábólintott a tartalomra, a büdzsét viszont már a következő parlamentre bíznák. Mire jut majd pénz?

Az érdekesség ebben az, hogy 9,2 milliárd euró jut a digitalizáció öt területére, de ebből csak 700 millió a digitális készségek fejlesztésére, hiába éppen ez Mariya Gabriel, a digitális uniós biztos egyik kedvenc témája. Tudni kell, hogy a World Economic Forum aktuális tanulmánya szerint az európai állampolgárok 35 százaléka alapvető digitális tudással sem rendelkezik. Fontos, hogy hazánk 20,5 millárd támogatási keretet hívhat le az EU-ból 2021-27 között, amelynek legalább a 65 százalékát innovációra kell fordítania.
Az EU a legnagyobb összeget szuperszámítógépekre költené el, 2,7 milliárd euró jut arra, hogy az egészségügytől a megújuló energián át a közlekedési biztonságig különböző kutatásokat tudjanak lefuttatni szuperszámítógépeken. A cél az, hogy Európa felépítse az első világklasszis, exaflops teljesítményű számítógépét, amely 1018 műveletet tud elvégezni másodpercenként.
Hasonló nagyságrendű összeget, 2,5 milliárd eurót kap a mesterséges intelligencia kutatása, 2 milliárdot a kiberbiztonság, 1,3-at közszolgáltatások digitalizálása, és szerény 700 millió euró jut az oktatásra.

Vannak jól azonosítható területek, hogy melyik témákban van a legnagyobb lemaradás?

Egy szomorú ténnyel kezdeném: Európa 35 százaléka az alap digitális készségekkel sem rendelkezik. A digitális készség világszerte mindenhol azt jelenti, hogy tudni kell használni az eszközöket, el kell tudni igazodni a hatalmas információhalmazban.
„Ez lerágott csont, kevés szervezet foglalkozik a részletekkel.”
Azt mondják, itt vannak a fiatalok, őket képezzük. De mire is képezzük őket? Egy belga kolléga mondta, hogy csináltak egy Digital Duel nevű programot, amit most próbálunk magyarra lefordítani, és a tényleges digitális képességet méri fel, változó témákkal és tantárgyakkal. Ebben az jött ki, hogy azok a fiatalok, akik azt mondták, hogy kenik-vágják az egészet, simán elvéreztek a teszten.
A másik óriási probléma, amit itthon sok szervezet próbál megcélozni, az a 45-65 év közötti időszak, amikor sok ember az első, második vagy harmadik karrierváltását éli át. Nehéz elhelyezkedni digitális képesség és tudás nélkül, és ez ma már nem a Word kezeléséről szól. Lehetséges, hogy egy érintett éveken át mérnök volt, és nem azt kell neki megtanítani, hogy tudjon netezni, hanem új szakmát kell a kezébe adni, mondjuk azt, hogy tudjon robotot kezelni és programozni. Személyre szabott oktatást kell adni, mindenkinek azt, amire szüksége van.

Működik a tudás megosztása az EU-n belül?

Magyarországon nagyon sok innováció van, abban viszont gyengék vagyunk, hogy nem nagyon mondjuk el senkinek, miben vagyunk jók. Nemcsak arra gondolok, hogy egy-egy szolgáltatást vagy programot népszerűsíthetnénk az unió felé, hanem hogy segíthetnénk például Lengyelországnak, ne kelljen nekik újra feltalálni dolgokat, amik nálunk már megvannak. A találkozókon jó visszajelzéseket kapok, érdeklődnek az e-szja és az e-közmű programjaink iránt is. Van egy olyan elképzelés, hogy uniós tagállamok eladhatnák a már működő digitális megoldásaikat a csatlakozni készülő országoknak, ezzel is megkönnyítve a felzárkózásukat, de az elmúlt egy évben semmi nem történt ezzel kapcsolatban. Az EU nem a gyorsaságáról híres.

A következő időszakban milyen támogatott területen lenne esélye hazánknak támogatásokra? Kiberbiztonság? Szuperszámítógépre lesz pénz?

Van hazai 5G-stratégia, és kihasználjuk a fizikai lefedettségünket, hogy tényleg tesztek induljanak itt. Németországnak csak a 20 százaléka van lefedve optikával, nálunk viszont egy szolgáltatónak már van kereskedelmi frekvenciája, amin működhet az 5G (ez a Vodafone - a szerk.) Ebben lehet innovációs központ Magyarország. Az 5G viszont felvet egy igen fontos kérdést, mert ahhoz, hogy működjön, megfelelő energiaellátás és stabil optikai hálózat kell.
„Hogyan fordulhat elő 2019-ben, hogy egy szolgáltató 72 órán át azt tesz, amit akar?”
Most ennyi idejük van arra, hogy kijavítsák az előfizetők kapcsolódási problémáit. Mi lesz az 5G-n, ha 3 napra lehal a hálózat? Megállnak majd az önvezető autók? Az internet az életünk alapvető része, el kell gondolkodni azon, hogyan tud szépen lassan közművé válni."
87,techtud,"A városi wifis lefedettség témája olyan régi, mint maga a wifi. Most Budapeseten is szóba került egy ilyen elképzelés, amely a FINA-világbajnokságára kiépített infrastruktúrát – 800 wifi hotspotot – hasznosítaná újra turisztikai céllal. Birtokunkba került egy nyomtatott, aláírásra előkészített tervezet az Antenna Hungáriától, amelyből kiderül, hogy a rendszer leszerelése nagyjából 50 millió forintba kerülne, a működtetése viszont évente 450 millióba, és erre közpénzt szeretnének felhasználni. 
Megkérdeztünk a szerződésben nem érintett informatikai szakértőket arról, hogy reális-e ennyit kérni a hotspotokért, és arra mutattak rá, hogy ilyen esetben a netszolgáltatás díjában van a legnagyobb mozgástér, gyakorlatilag annyit kérhetnek el érte, amennyit akarnak. És valóban, a szerződés legnagyobb költségtétele maga a nethozzáférés lenne, évi több mint negyedmilliárd forintért. Ezen kívül a terv szerint jelentősebb, több tízmilliós bérleti díj menne el azokra a helyszínekre (például az oszlopokra), amelyekre a hotspotokat felszerelik. Az eszközök üzemeltetése a teljes összeg legfeljebb 10-15 százaléka.
Az árazás helyett más irányból érdemes megközelíteni ezt a tervet, mert sokkal izgalmasabb kérdés, hogy a lehetséges felhasználók, a turisták miként viszonyulnának egy ilyen szolgáltatáshoz.
Hogyan térülhet meg ez a kiadás?
Az elképzelés hasonló a reptéri wifik működéséhez, vagyis az ingyenes internetért cserébe el lehet kérni az e-mail-címet (nyilván a GDPR-nek megfelelően), és reklámokat tudnak elhelyezni a belépőoldalon. Az éppen itt járó vendég szempontjából az email kevésbé hatékony, mert ki tudja, mikor nézi meg a levelezését nyaralás vagy legénybúcsúzás közben. Marad tehát az a pillanat, amikor az illető belép a wifire, és rövid ideig lát egy belépőoldalt.
A szolgáltatás költsége alapján ennek a hirdetési csatornának naponta több mint egymillió forint hasznot kell hoznia, hogy legalább nullszaldós legyen a rendszer.
Feltételezzük, hogy a fővárosba érkező közel 4 millió külföldinek elég kis része jött az EU-n kívülről (vagy még sohasem hallott az ingyenes uniós adatroamingról). Tegyük fel azt is, hogy nincs a kezükben útikönyv, sohasem hallottak a Tripadvisor és Yelp appokról, de még a Google Térképen sem fedezték fel a felhasználói ajánlásokat.
Még ebben az esetben is igaz, hogy a marketinges e-maileket és a reklámot olyan gyorsan ugorja át az internetező, amilyen gyorsan csak lehet, elvégre valamilyen konkrét céllal kezd el netezni, nem pusztán azért, mert észrevette, hogy van rá ingyenes lehetőség.
Itt még az sem igaz, ami a reptéri wifire igen, hogy nagyon ráér az ember hirdetéseket nézegetni, hiszen nem órákon át várakozik a következő járatára, hanem sétál, várost néz – és egyszer csak kiér a wifivel lefedett zónából. Aztán bosszankodva megállapítja, hogy be kéne ülni az első Starbucksba vagy egy aránylag normális gyorsétterembe, ahol ugyanezt a netet megkapja (meg még egy nagy pohár hűsítőt is a kezébe).
Maga a wifi hordozhat veszélyeket, és a mobilok egy része figyelmezteti is a felhasználót, hogy ne csatlakozzon jelszó nélküli hálózatra, mert az nem biztonságos. Az ingyenes turisztikai wifihálózat mindig jelszó nélküli, szóval meg kell győzni a turistát, hogy melyik azonosítóra csatlakozhat bátran. Ez a kiadási oldalt növeli, fel kell tenni tájékoztató táblákat vagy plakátokat, és 800 hotspotnál ennek a sokszorosával számolhatunk, hiszen több irányból érkezhet vendég. Honnan tudná, hogy érdemes wifin netezni, ha az adott helyen senki sem hívja fel rá a figyelmet?
Tételezzük fel, hogy kiberbűnözők sem fogják a free wifi név különböző változataival lefedni a környéket, begyűjteni személyes adatokat, és lehúzós bárokba irányítani a turistákat. Pedig ehhez elég lenne pár ideiglenesen bekapcsolt mobil hotspot.
Szerte a világban kipróbáltam ingyenes hotspotokat, és mindig az lett a vége, hogy a láthatatlan lefedettségi zónahatáron átlépve egyszer csak megszakadt a kapcsolat. Aztán csatlakozott a telefon a Starbucksra. Aztán megszakadt. Aztán csatlakozott a Telekomra. Aztán az is megszakadt, mert továbbment a busz. Egyetlen hálózati megoldás működött megbízhatóan, a reptéren vagy helyi üzletben megvett, kimondottan turistáknak szánt mobilnetes SIM-kártya, ami nem túl drágán egy vagy több hétre kínál teljesen korlátlan netet. Csak előre kell gondolni rá, hogy ilyen is van, hogy legyen nálunk szolgáltatófüggetlen mobilnetes készülék.
A reklámhoz kötött net rögtön bekapcsolja a vészvillogót: valamit nagyon el akarnak adni, talán mert máshogyan nem tudják eladni. Soha nem is kattintottam rá semmi ilyesmire, mert épeszű ember nem ül be úgy egy reklámozott étterembe, hogy ne nézné meg előbb a felhasználói ajánlásokat, szavazatokat, beleértve az árakat és az adott időszakra jellemző vendégforgalmat, hogy legyen szabad asztal. Ebben viszont a Google Térkép és a többi app a döntő, nem az, hogy milyen üzenetet kívánt eljuttatni nekünk a turisztikai ipar. 
A stabil és tartós netkapcsolat valódi élmény, Tajpej vagy Moszkva központjából élő videós csevegést lehet bonyolítani a családdal, és közben sohasem szakad meg a kapcsolat. Európában a roaming bőségesen elég az Instagramra vagy Youtube-ra szánt képek és videók feltöltésére. De ha drága a mobilnet, akkor is ott van még a a szinte minden szálláshelyen elérhető wifi, amelyen biztosan befejeződik minden feltöltés, nem fogunk egyszer csak kikerülni a lefedettség alól, és van legalább egy recepciós, aki válaszolni tud a kérdéseinkre.
Hogy mindennek tükrében miért érné meg félmilliárdért turistawifivel betelepíteni Budapest egy részét, arra egyelőre nem adott jó magyarázatot a tervezet.

(Borítókép: Külföldi fiatalokból álló turistacsoport bérelt kerékpárral járja be a magyar fővárost. Fotó: Jászai Csaba / MTI)
"
88,techtud,"Perre megy az Apple-lel egy New York-i diák, mert szerinte a cég bolti arcfelismerő biztonsági rendszere miatt tartóztatták őt le egy bolti lopássorozat gyanúsítottjaként, miközben ő ott se volt – írja az IT café.
A per tárgyát képező eset még tavaly novemberben történt, amikor a 18 éves Ousmane Bah-t a saját otthonában tartóztatták le, mert azzal gyanúsították, hogy részese volt több olyan bolti lopásnak is, amelyek az Apple üzleteiben történtek. A meggyanúsítás és a letartóztatás alapja az volt, hogy a fiút azonosította az Apple bolti arcfelismerő rendszere.

A történet meglehetősen zavaros: Bah elmondása szerint ő elveszítette a jogosítványát, majd a valódi tolvajok vélhetően ezt a lopott vagy megtalált dokumentumot használták fel a bűncselekmények elkövetésekor a boltokban való bejelentkezésekkor, és bár a jogsi nem tartalmazott fényképet, az Apple rendszere Bah adatait összekapcsolta a bűnözők boltban rögzített arcképeivel.

A tudósítások alapján a tévedést hamar felismerték – a bizonyítékként használt fényképeken ugyanis valóban nem Ousmane Bah szerepel –, a fiú ügyvédje azonban az elszenvedett kellemetlenségekre és a meghurcoltatásra hivatkozva nyújtotta be a hatalmas összegű, egymilliárd dolláros kártérítési igényt. Az Apple, illetve a megbízott biztonsági alvállalkozója egyelőre nem kommentálta a keresetet."
89,techtud,"Az Egyesült Államokban gyorsan belevágtak a mobilszolgáltatók az ötödik generációs (5G) mobilhálózatok bevezetésébe, de csak korlátozott területi lefedettséggel, és időnként a fogyasztók félrevezetésével. Most idehaza is forró téma az 5G, hiszen az állam már a rajtvonalnál áll, hogy értékesítse az 5G-hez szükséges frekvenciasávok használati jogát.
A T-Mobile USA, vagyis a Deutche Telekom amerikai ága megpróbált tisztázni egy-két dolgot az 5G-vel kapcsolatban, és bemutatták, hogy az Atlanti-óceán túlpartján miért nem kapnak majd szupergyors mobilnetet a vidékiek.
A vállalat műszaki vezérigazgató-helyettese, Neville Ray azt írta egy vállalati blogon, hogy a milliméteres hullámhosszú frekvenciaspektrumot csak a sűrűn lakott városi területeken fogják használni, valamint azokon a helyeken, ahol sokan gyűlnek össze, például stadionokban. Mármint nyilvánvalóan azokban a stadionokban, ahol tényleg sokan gyűlnek össze, és az USA-ban ez alatt nem pár ezer főt értenek, mint idehaza, hanem ötvenezer fő körüli nézősereget. 
Egy nagyszerű szemléltető gif-et is közzétettek, ami többet ér minden szónál:
Az 5G alacsony és magas frekvenciatartományokban egyaránt elérhető lesz, de a legnagyobb, akár 10 Gbps adatátviteli sebesség csak magas tartományokban érhető el, 30 GHz és 300 GHz között. Ebben a tartományban viszont olyan rossz a rádióhullámok terjedése, hogy egy sima üvegajtó is blokkolja a jelet. Eközben a 600 MHz-es tartományban folyamatos marad az adatátvitel, ott viszont keskenyebb a sáv, nem érhető el nagy sebesség.
Idehaza annyiban más a helyzet, hogy a frekvenciapályázatok az alacsonyabb tartományokra fókuszálnak, például a 700 MHz-es és a 3,5 GHz-es tartományra, amelyekkel az országos lefedettség növelhető. A Nemzeti Média- és Hírközlési Hatóság szerdán tart sajtótájékoztatót az áruba bocsátandó frekvenciákról és a hazai mobilszolgáltatás elmúlt évéről.
A Telenor sajtószóvivőjétől megtudtuk, hogy az 5G-re idehaza felhasználható 3,5 GHz-es tartományban akár 1,5 gigabit per másodperc is reális lehet, szóval még ha nem is érjük el a 10 Gbps-es csúcsokat, a mai üvegszálas hálózatokéhoz mérhető lesz az 5G sebessége. Ezt ráadásul egy bázisállomás körülbelül 500 méteres körzetében biztosítani lehet. Az USA-ban bevetett milliméteres hullámhosszon működő szolgáltatás pedig valószínűleg inkább gyárakban és ipartelepeken lesz elterjedt.
A Magyar Telekom annyiban pontosította a fentieket, hogy a milliméteres hullámhosszt a 24GHz-es frekvenciatartományttól számítja. Ez a technológia valóban nem alkalmas arra, hogy nagy területeken gazdaságosan folytonos 5G lefedettséget biztosítson, viszont nagysebességű- és nagy kapacitású hálózatok kiépítését teszi lehetővé a városi csomópontokon kívül akár vidéki helyszíneken is, például ipari parkokban a magas sebesség/kapacitás kulcsfontosságú az önálló automatizált rendszerek vezeték nélküli üzemeléséhez.
A Vodafone sajtóosztályán elmondták, hogy az 5G technológia teljes megvalósulásához, kiaknázásához három különböző frekvenciatartomány szükséges, melyek funkciója különböző.
(Eredeti hír: Ars Technica)"
90,techtud,"Jó pár éve nem tapasztalt méretű szaharai porvihar érte el Európát a napokban – írja a 444 Varga György, az MTA porviharkutatójának blogbejegyzése alapján. Kedden Magyarországra is megérkezett a szaharai por - számolt be az Időkép.hu képek kíséretében. 
Azt írták sárgás, barnás színű homok és por rakódott le a tereptárgyakra az esős tájakon, a homok Afrika irányából érkezett délkeleti irányú széllel. A cikk egyik szerzőjének kocsija így nézett ki szerda reggel:
Sokfelé az eget is sárgásra festette, az Időkép webkameráin sárgásba borult ég a levegő magas homoktartalma miatt.
Maga a jelenség nem rendhagyó, legutóbb például februárban történt itthon hasonló. A sivatagi por ilyenkor jellemzően saras esőt eredményez és narancssárgára festi a naplementét, illetve télen vörösre a fehér havat. A mostani esemény azonban a szokásosnál jóval erősebb.
A porvihar a Földközi-tenger nyugati medencéjénél érte el Európát, és pár nap alatt szinte a teljes légkört elborítja. A szaharai por fontos szerepet tölt be az óceánok ökoszisztémájában, mert tápanyaggal látja el a partoktól és az áramlatoktól távol eső vizek fitoplanktonját, ezzel hozzájárul annak szénmegkötő tevékenységéhez. A porral érkező baktériumok és gombák azonban egészségügyi kockázatot nem jelentenek.
A por mennyisége kedd délután tetőzik nálunk, a csapadék viszont egyre kisebb területre terjed ki. Szerdán már csak a tárgyakra lerakódott homok emlékeztet majd a szaharai állapotokra - írja az Időkép.hu."
91,techtud,"Az olvadó permafrosztból felszabaduló metán és szén-dioxid tovább fogja gyorsítani a globális felmelegedést és 70 billió dollárral (20 billiárd forinttal) növeli a klímaváltozás költségeit – írja a Guardian az Északi-sarkvidék olvadásának gazdasági következményeit vizsgáló eddigi legalaposabb tanulmány alapján.
A Nature Communications szaklapban megjelent tanulmány szerint ha a résztvevő országok nem emelik a párizsi klímaegyezményben tett vállalásaikat, a felszabaduló gázok, illetve a hővisszaverő fehér jégfelület csökkenése együttesen közel 5 százalékos emelkedést fog okozni mind a klímaváltozás, mind az ahhoz kapcsolódó költségek mértékében.
A tanulmány szerzői számba vették az Északi-sarkvidék jege alatt három méteres mélységig megtalálható fagyott anyagokat, majd számítógépes modellezéssel megnézték, hogy ezekből különböző felmelegedési szinteken mennyi gáz szabadulna fel. A rengeteg különböző tényező miatt igen bonyolult számításokon két hétig dolgoztak a hadrendbe állított szuperszámítógépek. Az eredményekből aztán gazdasági hatásmodellek segítségével becsülték meg a klímaváltozás által okozott problémák megoldásának költségét.
Az eredményeik szerint a legnagyobb aggodalomra a permafroszt, azaz a hagyományosan folyamatosan fagyott állapotú földréteg felolvadása ad okot, pontosabban a földréteg alatti szerves anyagok olvadása, majd rothadása során felszabaduló gázok. A fagyos föld alól már a jelenlegi 1 Celsius-fokos felmelegedési szint mellett is tíz gigatonna szén szabadul fel gázok formájában, de ennek a hatása még kicsi. A hőmérséklet további emelkedésével azonban ez a jelenség is jelentősen fel fog gyorsulni. Ha a jelenlegi ütemben folytatódik a felmelegedés, és az évszázad végére eléri a 3 Celsius-fokot, a permafroszt alól 280 gigatonna szén-dioxid és 3 gigatonna metán szabadulhat fel – utóbbi kevésnek tűnhet, de a metán klímahatása tízszer-hússzor nagyobb a szén-dioxidénál.
Mindez 2300-ig 70 billió dollárral növelné a klímaköltségeket. Ez tízszer annyi, mint amennyi haszna – könnyebben elérhető ásványok, járhatóbb hajózási útvonalak – lenne az Északi-sarkvidék olvadásának. A költségnövekedés a globális gazdasági egyenlőtlenséget is növelné, mert a terhek nagy részét a felmelegedésnek leginkább kitett, szegényebb régióknak, például Indiának és Afrikának kellene viselnie.
Némi jó hír az aggasztó eredmények között, hogy korábbi számítások még ennél is nagyobb negatív hatást, a klímaköltségek 10 százalékos megdobását tulajdonították a permafroszt olvadásának."
92,techtud,"A francia kormány április közepén kiadott egy saját fejlesztésű titkosított csetalkalmazást a dolgozói belső kommunikációjára, de egy biztonsági kutató rögtön talált is a benne egy hibát, amellyel bárki csatlakozhatott és beleláthatott a csetelésekbe – írja az Ars Technica.
Az első körben próbaverzióként kiadott app nem minősített információk továbbítására szolgál, egyszerűen a kormányzati kommunikációt akarják vele saját kézbe venni, hogy kiváltsák vele a Whatsappot és más hasonló appokat. A Tchap nevű app is végpontok között titkosított, plusz a kormány szerverein fut, így a felhasználók adatai nem hagyják el Franciaországot. Az app fő védvonala azonban az, hogy csak kormányzati emailcímmel használható.
Ez utóbbit játszotta ki a Robert Baptiste nevű, de a Mr. Robot című sorozat főhőse után leginkább Elliot Alderson néven ismert biztonsági kutató, méghozzá meglehetősen egyszerű trükkel: odabiggyesztette a kormányzati emailek végződését a saját hagyományos emailcíme mögé, és a regisztrációhoz szükséges email meg is jött a valódi címére, ezután pedig az app simán beengedte.
A kutató a kormánynak és a Tchap alapján képező, szabadon felhasználható Riot nevű app fejlesztőinek is jelezte a hibát, amelyet utóbbi javított is, még épp időben ahhoz, hogy a Tchap időközben kiadott végleges verzióját már ne érintse. A kormány jelezte, hogy minden kutatótól örömmel veszik, ha találnak további hibákat és ezeket jelzik is, hogy javíthassák.
A 24 gigás adatbázisban az alapvető személyes adatok mellett a pontos tartózkodási hely is szerepelt.
A megszerzett adatokkal akár a cégek forráskódjaihoz is hozzáférhetnek.
Oszkó Péterék a jövő biztonsági problémáira megoldást kereső cégeket akarják kinevelni."
93,techtud,"Szeptembertől a kötelező védőoltások közé kerül a bárányhimlő elleni oltás – jelentette be Horváth Ildikó egészségügyért felelős államtitkár keddi sajtótájékoztatóján Budapesten.
Müller Cecília megbízott országos tisztifőorvos elmondta, 13-16 hónapos korban kapják meg a gyerekek a védőoltást, amelyre 1,3 milliárd forint költségvetési forrás jut. A teljes védettséghez két oltásra lesz szükség – írja az MTI.
Horváth Ildikó elmondta, hogy a bárányhimlő a bejelentett fertőző megbetegedések felét adja, 1998 óta a regisztrált fertőzések száma 28 ezer és 52 ezer. Egy komolyan veendő betegségről van szó, amely egyes esetekben maradványtünetekkel gyógyulhat – emelte ki az államtitkár.
Magyarországon a legkorszerűbb oltóanyagokkal oltanak, és ezek biztonságosságát mutatja, hogy a 2,5 millió adag védőoltás beadása során mindössze 179 oltási reakcióval kapcsolatos bejelentés érkezett a hatósághoz – mondta Müller Cecília."
94,techtud,"Elon Musk cégvezér bejelentette, hogy egy nagyobb önvezetőautó-megosztó ökoszisztéma részeként a Tesla 2020-ra saját robottaxi-hálózatot indítana – írja a Techcrunch.
A Tesla-tulajdonosok hozzáadhatják majd a saját autójukat a cég fuvarmegosztós appjához (már ha az autó ehhez megfelelően felszerelt). A szolgáltatás az Uberéhez hasonló üzleti modell szerint fog működni. Musk szerint a Tesla a fuvardíjak 25-30 százalékát fogja megtartani. Ahol pedig nincs elég közösbe bedobott saját autó, ott fogja a cég bevetni a robottaxiflottáját.
Musk szerint akár már egy év múlva, de mindenképpen még jövőre már több mint egymillió robottaxijuk lesz az utakon. Hozzátette, hogy a szükséges engedélyek hiányában ez az Egyesült Államokban sem mindenhol lesz elérhető, bár ahogy a Techcrunch megjegyzi, egyelőre nem világos, hogy milyen szabályozásra célzott.
Teljesen önálló működésre ma még nem képesek a Tesla autói sem, de Musk azt is elárulta, hogy már minden új Teslát a cég saját csipjével felszerelve gyártanak le, amivel ezek a modellek hardveresen már fel vannak készítve a jövőbeni teljes önvezető üzemmódra. Ehhez már csak a szoftver hiányzik, amelyet automatikus frissítéssel fognak megkapni az autók, és Musk ígérete szerint már jövő év közepére szintén menetkész lesz – ami elég erős vállalásnak tűnik, hiszen teljesen autonóm működésre ma még egyik gyártó autói sem képesen elég megbízhatóan ahhoz, hogy egyáltalán felmerüljön a tömeges forgalomba állításuk."
95,techtud,"Kiemelték az első elhasznált nukleáris fűtőelemet a hét közül a Fukusima I. atomerőmű hármas reaktorának pihentető medencéjéből – írja az MTI a létesítményt üzemeltető TEPCO energiaipari vállalat közleménye nyomán.
A fűtőelemet egy másik, az erőmű területén található, de a hármas számú reaktor körzetén kívüli medencébe szállították át. A művelet elvégzését még 2015-ben tervezték meg, de különböző okokból, például biztonsági szempontok miatt már többször elhalasztották.
A reaktor pihentető medencéjében 566 fűtőelem található, ezek közül 514 elhasznált. Most csak hetet emelnek ki, a megmaradtak eltávolítása pedig júniusban kezdődik és jövőre fejeződik be. Miután végeznek a munkálattal a harmadik reaktornál, hozzálátnak majd az első és a második reaktorházban elvégzendő feladatokhoz. Ezek a reaktorok sérültek meg a legsúlyosabban.
Nyolc évvel ezelőtt, 2011. március 11-én 9-es erősségű földrengés rázta meg Japán északkeleti részét, a földmozgást követő hatalmas szökőár pedig megrongálta a fukusimai atomerőművet. Három reaktorban magolvadás következett be. A fűtőanyag átolvasztotta a reaktor vasbeton nyomástartó edényét, és felgyülemlett az atomreaktor alján. Az atomkatasztrófa után az erőmű környékéről több mint 140 ezer embert kellett biztonságos helyre menekíteni. A Fukusima I. atomerőmű leszerelésének költségeit 2016-ban 75 milliárd dollárra becsülték, de az összeg ennél feltehetően nagyobb lesz.
A megsérült reaktorokat hűtik, folyamatosan vizet pumpálnak bele. A keletkezett károk helyreállítása, a reaktorok leszerelése negyven évig tart majd."
96,techtud,"Egy új osztrák törvénytervezet értelmében minden nagyobb oldalon kommentelőnek meg kellene adnia a valódi nevét és címét, mielőtt hozzászólhatna valamihez a neten – írja az Engadget.
A tervezet szerint magához a kommenteléshez továbbra is lehetne álnevet használni, de mivel a felhasználóknak előzetesen azonosítaniuk kellene magukat a kommentelést lehetővé tevő cégek felé, a hatóságoknak könnyen elérhető lenne a kommentelő valódi személyazonossága, ha felmerülne valamilyen törvénysértés.
A tervezet csak azokra a cégekre vonatkozna, amelyeknek legalább 100 ezer regisztrált felhasználójuk van, illetve 500 ezer euró fölötti a bevételük vagy több mint 50 ezer eurós sajtótámogatásban részesülnek. Kivételt képeznének azok, amelyek e-kereskedelemmel foglalkoznak vagy se reklámból, se az oldal tartalmából nem generálnak bevételt. Azok a cégek, amelyekre viszont vonatkoznának az új szabályok, és nem tartanák be az előírást, 500 ezer eurós (160 millió forintos) büntetésre számíthatnának az első alkalommal, a következő jogsértő esetben pedig akár már ennek duplájára.
A tervezet több oldalról is sok kritikát kapott. Bár a kivételekkel részben a kis oldalak növekedésének kedvezne a jogalkotó, a gyűlöletbeszéd és más netes kommentelésre jellemző visszaélések gyakran éppen a kisebb közösségekben virágzanak. Az EU is találhat kivetnivalót a javaslatban, amely várhatóan jobban sújtaná az európai oldalakat, mint a nagyobb amerikaiakat. Adatvédelmi aggályok is felmerülnek: egyrészt a személyes adatok megadásával nemcsak a gyűlöletbeszédtől, de a szabad véleménynyilvánítástól is el lehet venni a felhasználók kedvét; másrészt egy potenciális hekkertámadással sokkal értékesebb személyes adatok szerezhetők meg így egy cégtől, mintha anonim módon is lehetne használni az oldalait.
Ha elfogadnák, a tervezet 2020-ban lépne életbe."
97,techtud,"A nukleáris sugárzás egészségügyi hatásairól meglévő tudásunk nagy része a két Japánra dobott atombomba, illetve a csernobili katasztrófa következményeiből származik. Ezek közös jellemzője, hogy egyszeri események voltak, és a sérültek egyszer szenvedtek akut sugármérgezést, illetve a sugárzás rövid időn keresztül hatott szöveteikre.
A Poligon (egyébként a Szovjetunióban általában poligonnak nevezték a lőtereket) környékén élők esete teljesen más. Noha volt négy kísérlet, amelynek radioaktív szennyezése a szerencsétlenül fújó szelek (és persze az emberi hanyagság) következtében messzire jutott, és rengeteg embernél okozott sugármérgezést, az érintettek többségének „csak” alacsonyabb dózisú, viszont hosszú évtizedekig ható sugárzást kellett elviselnie. Így, bármily morbid is ezt kijelenteni, a Szempalatyinszk körül élők egyedülálló kísérleti alanyoknak számítanak a világon.
Náluk mutatták ki legegyértelműbben azt, hogy a sugárzás genetikai hatásai öröklődnek a generációk között.
A kazah sugárbiológusok folyamatosan gyűjtik a mintákat az atomfegyvertesztek idején élt emberektől, illetve leszármazottaiktól. Nem egyszerű elkülöníteni egymástól az atomrobbantásokkal összefüggő és az azoktól független betegségeket. Míg a szovjet időkben tabunak számított arról beszélni nyilvánosan, hogy a tesztek hogyan nyomorítják a lakókat, a Szovjetunió összeomlása óta ellentétébe fordult a helyzet: mindenért a hajdani radioaktív sugárzást okolják. 
A hosszú távú sugárzás hatására a rák előfordulása gyakoribbá vált, illetve a szív- és érrendszeri betegségekre való hajlam is átadódik az egymást követő nemzedékeknek. De minthogy a helyiek életét alapvetően meghatározta a 118 felszín feletti robbantás, természetes módon a radioaktivitás miatti rettegés beleivódott a gondolkodásukba, így a sugárzás közvetlen (például mutagén) hatásain túl áttételesen sok egyéb betegségben, például a depresszióban, szorongásban is szerepet játszik.
A Poligon-tesztek hatalmas tragédiát okoztak. De nem mehetünk vissza az időben, most a következmények tanulmányozása a feladatunk
– nyilatkozta a Nature-nek Talgat Muldagaljev, a szemipalatyinkszi teleptől alig 100 kilométerre lévő Szemejben működő Sugáregészségügyi és -ökológiai Kutatóintézet igazgatóhelyettese.
A kazahsztáni városokban ma is tömegével élnek azok, akiknek gyerekkorukban a saját szemükkel kellett végignézniük a robbantásokat. Egyikük, Valentyina Nyikoncsik épp a parkban játszott, amikor 1953. augusztus 12-én felrobbantottak egy 400 kilotonna TNT-nek megfelelő robbanóerejű termonukleáris bombát. Ezt a atomfegyver-kísérletet tartják a Poligonban végrehajtott tesztek legkárosabbjának, ami a környezetbe jutó szennyezést illeti. Nyikoncsik összeesett a fülsiketítő robajtól – évtizedekkel később pedig a robbantás hatására pajzsmirigy- és szívproblémái keletkeztek.
A Kazahsztánban végzett kísérleti robbantások közül négy járt különösen katasztrofális következményekkel. Ezeknél olyan erős szelek fújtak, hogy a sugárzó szennyeződés több száz kilométeres távolságra is kijutott a szemipalatyiszki zónából. Az első, 1949-es robbantás sugárzása mélyen Oroszország területére is behatolt.
A Vöröshadsereg változatos módokon robbantott a Zónában: repülőgépekről ledobott bombákkal és a felszínre telepített eszközökkel is. Vizsgálták, hogy a robbantásnak milyen hatásai vannak az épületekre, a hidakra, a járművekre és az állatállományra. Azzal azonban nem törődtek, hogy a légkörbe jutó, erősen sugárzó szennyeződés merre száll a széllel, és ott milyen károkat okoz. Lehet, hogy nem tudtak a veszélyről, de valószínűbb, hogy nem is érdekelte őket.
1956 augusztusában több mint 600 helyi lakost szállítottak kórházba akut sugármérgezéssel a kísérleti teleptől nagyjából 600 kilométerre lévő Uszt-Kamenogoszk iparvárosból. A sugárbetegség akkor alakul ki az embernél, hogyha elegendő hirtelen sugárzás éri a szervezetét ahhoz, hogy a sejtjei elhaljanak. Ilyenkor hányás, hasmenés jelentkezik, majd az illető rendszerint napokon-heteken belül nagy fájdalmak közepette meghal.
Arról nincsenek nyilvánosan hozzáférhető adatok, hogy az 1956-os incidensnek hány halálos áldozata volt.
Mindenesetre néhány héttel később a hadsereg titkos sugáregészségügyi klinikát létesített Szemejben, ahol a sérültek ellátása (és a nyilvánosság elől való elrejtése) mellett a katonaorvosok a sugárzás egészségügyi hatásait is tanulmányozhatták. Az intézménynek a 4-es számú Brucellózisellenes Intézet semmitmondó nevet adták (a brucellózis egy állatorvosi fertőző betegség). A betegeket alaposan megvizsgálták, majd a legtöbb esetben anélkül küldték haza, hogy bármit is mondtak volna nekik arról, hogy mitől betegek.
Amikor 1991-ben Kazahsztán függetlenedett a Szovjetuniótól, különleges küldöttség érkezett Moszvából Szemejbe, és a nyilvántartás egy részét megsemmisítették, más részét pedig Moszkvába szállították. A kazahoknak (legalábbis tudhatóan) nem mondtak semmit, így a kutatók még ma is sötétben tapogatóznak az ügyben, hogy mi is folyt az intézetben. A központ ma is működik, és megtartotta a funkcióját is, ez lett a Sugáregészségügyi és -ökológiai Kutatóintézet. De a munkát gyakorlatilag a nulláról kellett újrakezdeniük.
A hozzáférhető nyilvántartásban 351 ezer lakos szerepel, akiket az évtizedek során ért valamekkora mértékű sugárzás,
és ettől (vagy mástól, ez sokszor nem egyértelmű) egészségügyi problémáik támadtak. A harmaduk mára meghalt, sokan elköltöztek, és megszakadt velük a kapcsolat. Viszont van 10 ezer ember, akiket 1962 óta folyamatosan vizsgálnak.
Az előző évezred végén 40 háromgenerációs család tagjaitól vettek vérmintákat a Poligon határán fekvő Beszkagaraj városában, az eredményeket pedig elküldték a brit Leicesteri Egyetemre, ahol a csíravonal DNS-ét vizsgálták (tehát az ivarsejteket létrehozó sejtek örökítőanyagát, amely átadódhat a következő generációnak). Ebből azonnal kiderült, hogy a hosszan tartó sugárzást elszenvedők DNS-ének kétszer akkora volt a mutációs rátája, mint másoknak. Vagyis DNS-ükben sokkal több véletlenszerű változás keletkezik, amely sokszor betegségekhez, defektusokhoz vezet. Ha ezek a mutációk a csíravonalat érintik, akkor a születendő utód is mutáns lehet.
A zónához közel élők közül sokan már betegen vagy testi deformáltsággal születtek, a feltételezések szerint azért, mert anyjukat terhessége idején sugárszennyeződés érte.
A radioaktivitástól sújtottak gyermekeinek csíravonalában is 50 százalékkal nagyobb valószínűséggel voltak mutációk, mint a kontrollcsoportban, tehát a hatás legalább két generáción keresztül érezhető (és ki tudja, hogy a jövőben még hány nemzedék fog ezzel együtt élni).
Arról egyelőre kevés információjuk van, hogy ezek a mutációk pontosan milyen hatással jártak az érintettek egészségére. Vannak azonban intő jelek arra, hogy egyes szívbetegségek gyakoribbak lehetnek a nukleárisan leginkább fertőzött városokban élők leszármazottjainál (ezt azért nehéz kijelenteni, mert a szív- és érrendszeri betegségek egyébként is a vezető halálokokat jelentik.
A Szemejben élő Zsanar Mukhamedzsanova 19 volt, amikor furcsa fáradtság kezdte rendszeresen gyötörni, pedig könyvelő lévén munkája nem járt különösebb fizikai megterheléssel. Az orvosnál kiderült, hogy 160 a szisztolés vérnyomása, ami rendkívül magas. De családjában szinte mindenki szívbeteg. Apja 41 évesen halt meg sztrókban, anyját is infarktus vitte el. Egyik testvérének ugyancsak magas a vérnyomása, a másik szívelégtelenségben szenved. A család a Poligon melletti Abai régióból, az egyik legsúlyosabban sugárfertőzött környékről származik.
A helyi kutatók 1800 másod- vagy harmadgenerációs helyi lakos orvosi adatai alapján megállapították, hogy az illető esélye a magas vérnyomásra annál nagyobb, minél nagyobb dózisú sugárzást kaptak a szülei.
Efféle generációkon átívelő egészségi ártalmakat Hirosimában vagy Nagaszakiban nem tapasztaltak.
A megoldás kulcsa az lehet, hogy a sugárzás hatásai akkumulálódnak a szövetekben, tehát ha sokáig éri az embert akár kis dózisú sugárzás is, az évtizedek múltán nagyfokú változásokat képes előidézni DNS-ében. Vannak orvosok, akik éppen a defektusok örökíthetősége miatt azt tanácsolják a súlyosan szennyezett területekről származóknak, hogy inkább ne vállaljanak gyereket – abban a hiszemben, hogy a csecsemőnek szinte biztosan születési rendellenességei lesznek. Ugyanakkor ma még nem egyértelmű, hogy a hajdani sugárzás milyen mértékben járul hozzá a betegségekhez. És legfőképpen azt nem tudja senki, hogy meddig fog ez tartani. Ahogy Muldagaljev fogalmazott:
 Minden tragédiának van eleje és vége. De a sugárzás esetében a végéről fogalmunk sincs. 
(Borítókép: Kísérleti robbantás Szempalatyinszkban - fotó: Heritage Images / Getty Images Hungary)"
98,techtud,"Miután lefújták a készülék promóciós buliját , azt követően, hogy kiderült a Galaxy Fold nem viseli olyan jól a félbehajtást, mint illene neki, most a Samsung a készülék piacra dobását is elhalasztja ""határozatlan időre"" – számolt be a Verge. 

A cég elmondta, azt szeretnék, hogy a vásárlók a lehető legmagasabb szintű élményben részesüljenek, miután megbizonyosodtak róla, hogy az új készülék a megfelelő minőségű, heteken belül bejelentik a piacra dobás új időpontját. A Wall Street Journal értesülései szerint a Fold leghamarabb valamikor májusban kerülhet a polcokra. A Samsung arról értesítette a készüléket előrendelőket, hogy két héten belül pontosítani fogják a kézhez kapás dátumát. 


A Samsung arról is beszélt, hogy dolgoznak a kijelző megerősítésén, amennyiben ez komolyabb mérnöki munkát igényel, akár az is kétségessé válhat, hogy a telefon még tavasszal a boltok polcaira kerül. 

A tesztek során arról számoltak be, hogy ahol össze kell hajtani a telefont, ott felpúposodott a kijelző, van, akinél be is tört, és olyan videók is kikerültek az internetre, ahol a képernyő egyik fele csak pislákol, mintha kontakthibás lenne. Azt nem tudni, hogy a cég hány újságírónak küldte ki a készüléket, és ebből mennyinél jelentkezett a probléma, azaz nem lehet egyértelműen következtetni, hogy mekkora a baj, de az semmiképpen sem növeli a 600 ezer forintnál is drágább készülék iránti keresletet, ha néhány nap alatt ennyi negatív kritikát kap. Mármint a kialakítása, mert azt meg kell hagyni, hogy a tudásával senkinek sem volt baja, csak hát ezzel senki sem megy sokra, ha közben viszont meghal a kijelző vagy betörik néhány nap használat után.  "
99,techtud,"Kanadai kutatók kifejlesztették a krónikus Parkinson-kórban szenvedő betegek mozgását helyreállító kezelést - írja a BBC. A betegek, akik eddig nem hagyhatták el otthonukat a betegség miatt, a kezelésnek köszönhetően újra képesek járni.  
A legtöbb betegegünk már tizenöt éve él együtt a Parkinson-kórral és évek óta nem sétálhattak, nem hagyták el az otthonukat, mert féltek, hogy elesnek. 
- nyilatkozta Professzor Mandar Jog, a kutatás vezetője, aki szerint a kezelés eredménye ""minden álmát felülmúlja"".
A Parkinson-kór egy lassan kialakuló dege­neratív idegrendszeri betegség, ami az agysejtek fokozatos pusztulásával, károsodásával jár, melynek következtében csökken az idegrendszer fő ingerületátvivő anyagának, a dopaminnak termelődése is. A többek között remegéssel, mozgási nehézségekkel, memóriacsökkenéssel járó kór jelenleg nem gyógyítható.
Ahhoz, hogy sétálni tudjunk, az agyunknak utasítást kell küldenie a lábunknak, hogy mozogjon. A mozdulat befejeztével egy visszajelzés érkezik az agyba, hogy jöhet a következő utasítás. Professzor Jog szerint a Parkinson-kór meggátolja, hogy ezek a visszajelzések megérkezzenek az agyba, ez okozza a remegést és a mozgási nehézségeket. 
Csapatával egy olyan implantátumot fejlesztett ki, ami felerősíti a kór által akadályozott jelet, így a beteg újra normálisan tud mozogni. A kutatók szerint az elektromos stimuláció segít visszafordítani a betegség okozta károsodást. 
Nem estem el, mióta a kezelést elkezdem. Sokkal magabiztosabbá tett és már alig várom, hogy újra elmehessek sétálni a férjemmel. 
- nyilatkozta a hatvanhat éves Gail Jardine, egyike a kutatócsoport betegeinek.
Két hónapja, mielőtt elkezdte volna a kezelést, Gali naponta legalább kétszer-háromszor elesett a Parkinson-kór miatt. Noha férjével korábban sokat jártak túrázni, már nem mert egyedül sétálni. A kezelés viszont megváltoztatta az életét.
Dr. Beckie Port, a Parkinson's UK kutatásvezetője szerint a kanadai eredmények nagyon ígéretesek, és a terápiát biztosan tovább fogják kutatni. "
100,techtud,"Elhalasztja a Samsung azt a promóciós eseményt, amit az új hajtogatható telefonjának, a Galaxy Foldnak a piacra dobása alkalmából szerveztek volna Kínában, számolt be a BBC. Azt követően döntöttek így, hogy kiküldték a készüléket újságíróknak tesztelni, de többen arról számoltak be, hogy a telefon kijelzője tönkrement a hajtogatástól (pedig ugye pont az lenne a kunszt az egészben, hogy félbe lehet hajtani.)

Többen is arról írtak, hogy ahol össze kell hajtani a telefont, ott felpúposodott a kijelző, van, akinél be is tört, és olyan videók is kikerültek az internetre, ahol a képernyő egyik fele csak pislákol, mintha kontakthibás lenne.


A Samsung elhalasztotta az erre hétre tervezett sanghaji és a hongkongi promó bulikat (launch event), de hivatalosan nem indokolták meg, hogy miért. A Galaxy Fold várhatóan április 26-án fog a boltok polcaira kerülni az Egyesült Államokban, valamint május 3-án az Egyesült Királyságban, a cég eddig még nem módosított ezeken a dátumokon. A Samsung korábban azt mondta, hogy vizsgálják a betört kijelzőket, és utánajárnak, mi lehet a háttérben. 


(Borítókép: Samsung Galaxy Fold. Fotó: picture alliance / Getty Images) 
"
101,techtud,"39 százalékkal 179,9 milliárd jüanra (csaknem 27 milliárd dollárra) nőtt az idei első negyedévben a Huawei Technologies árbevétele – írja a Reuters. A sencseni központú cég azt is közölte, hogy a 8 százalék körül alakult a profitrátája az első negyedévben, ami kis emelkedést jelent a tavalyi első negyedévhez képest, bár azt nem közölték, hogy pontosan mekkora volt a cég nyeresége.
A Huawei hálózati berendezéseket gyártó részlege a nyugati országokban kemény kritikákat kap a biztonsági hiányosságok miatt, az USA azzal gyanúsítja a céget, hogy a technológiáját kémkedésre lehet használni, és arra buzdítják a szövetségeseiket, hogy tiltsák ki a céget az 5G-rendszerek kiépítésére vonatkozó pályázatokból. Biztonsági megfontolásból nemrég az Egyesült Államok, majd Ausztrália, Új-Zéland és Tajvan is kizárta az 5G hálózatok fejlesztéséből a Huaweit. A cég minden vádat tagad.
A világ harmadik legnagyobb okostelefon-gyártója a múlt héten közölte, hogy a vádak ellenére jól szerepelnek az 5G hálózatok kiépítésére vonatkozó pályázatokon: március végéig 40 5G-s szerződést írtak alá, több mint 70 ezer 5G-állomást szállítottak ki, és úgy számolnak, hogy májusig ez a szám 100 ezerre nő.
A Huawei hálózati üzletágának bevétele 2018-ban két év után először csökkent, de a cég vezérigazgatója, Ren Zhengfei nemrég a CNBC-nek azt nyilatkozta, hogy a hálózati üzletáguk eladásai 15, az okostelefon üzletáguk eladásai pedig 70 százalékkal nőttek az első negyedévben idén. Guo Ping, a Huawei aktuális elnöke azt mondta, mindhárom üzletágukban kétszámjegyű növekedést várnak év végére."
102,techtud,"Egy brit kiberbiztonsági kutatás leleplezte, hogy világszerte még mindig sokan használnak olyan béna jelszavakat online fiókjaikhoz, mint az 123456 vagy a billentyűzeten egymás mellett található betűk – írja a Sky News. 
A National Cyber Security felmérésén a válaszadók 15 százaléka nyilatkozta csak azt, hogy sokat tud arról, hogyan védekezzen internetes támadások ellen, és kevesebb mint a felük mondta, hogy erős, egyedül ott használt jelszóval védi emailfiókját.
A kutatás szerint globálisan még mindig tarol az 123456,
az 11111, az 123456789, vagy a QWERTY és hozzá hasonló betűsorok jelszóként való használata, pedig ezeket nyilvánvalóan nagyon könnyű feltörni. 
Angliára vonatkozóan azt is kimutatták, a leggyakrabban jelszóként megadott név az Ashley, utána következik a Michael, a Daniel a Jessica és a Charlie. A focicsapatok közül a Liverlpoolt használták így legtöbben, zenekarok közül pedig a Blink 182-t. Ez némileg meglepő 2019-ben, talán az lehet rá a magyarázat, hogy sok oldal már kötelezővé teszi, hogy tegyünk számot is a jelszavunkba, számot tartalmazó együttesnévből pedig nincs olyan sok.
A kiberbiztonsági szakértők azt javasolják, ne adjuk meg több helyen ugyanazt a jelszót, és hogy semmiképp ne használjunk olyasmit jelszónak, amit könnyen ki lehet találni, mint például a keresztnevünket, gyerekünk, házikedvencünk nevét, vagy egy helyi focicsapatot. 
A 24 gigás adatbázisban az alapvető személyes adatok mellett a pontos tartózkodási hely is szerepelt."
103,techtud,"A legutóbbi üzemeanyag teszt során füstölni kezdett a SpaceX Crew Dragon nevű űrhajósszállítója - írta a Space.com. Elon Musk űripari cégének szóvivője azt mondta, hogy a kezdeti tesztek sikeresen zárultak, a végső tesztnél azonban anomália lépett fel álló helyzetben. Nem sérült meg senki. 
Egy hónappal ezelőtt zárult a Demo-1 küldetés, amely során a Crew Dragon sikeresen kapcsolódott a Nemzetközi Űrállomáshoz, ahonnan aztán épségben visszatért a Földre. A NASA és a SpaceX közös projektjének következő állomása során az űrkapszlában űrhajósokat is felküldenének a Nemzetközi Űrállomásra, a mostani anomália miatt azonban úgy tűnik, hogy ez idén nem fog megvalósulni. 
A projektről bővebben itt írtunk. "
104,techtud,"Fenekestül felfordul a világ, kulturális és életmódbeli változás kell ahhoz, hogy ne haljunk bele a civilizációs vívmányaink káros hatásaiba. Az átalakulás fő színtere a város, ami hazánkra hatványozottan igaz, hiszen már most is városlakó a magyarok több mint 70 százaléka, és az évszázad közepére 80 százalék fölé kúszhat az arány. 
Neve is van ennek a jövőképnek, okosvárosokat vizionálnak a szakértők, de jogos a kérdés: mitől lesz okos egy település? Biztosan nem attól, hogy áthelyeznek problémákat egy másik területre vagy kerületbe, és nem is csupán a futurisztikus technológiai fejlesztésektől. Van egy közérthető meghatározás:
digitális adatokra építve igyekeznek jobb döntéseket hozni, hatékonyabban működni, élhető környezetet teremteni
Fontos kritérium, hogy a rendszer hosszú távon fenntartható legyen, gördülékenyen működjön, és segítse a helyi vállalkozásokat.
Most megkíséreljük azonosítani a hétköznapi problémákat, amiket az okosvárosokkal meg lehet oldani, bemutatjuk a zajló kísérleteket, és kitérünk a ma még scifi-nek tűnő elképzelésekre. Bár a cikkben hangsúlyosak a Budapesttel kapcsolatos példák, mindez a kisebb városokra ugyanúgy érvényes. 
Az autósok szemszögéből nézve ez elég nagy ügy, de úgy is tekinthetünk rá, mint sok más katasztrófa forrására. A forgalomnak akár a 30 százalékát parkolóhelyet kereső autók tehetik ki, és 15-20 percet is körözhetünk. Ez alatt az autók káros anyagokat bocsátanak ki, zajosak, és a hangulatunk sem pozitív irányban változik.
Több kísérletben vizsgálják, hogyan lehetne lerövidíteni a keresgélést. A Vodafone a belvárosban modernizált 135 parkolóhelyet, egy appban lehet megnézni, hogy melyik szabad éppen. Ennél előrébb jár az Antenna Hungária és a Budapest Közút projektje, amelyben azt vizsgálják, hogy a foglaltsági adatokat miként lehet becsatornázni a sokak által használt navigációs szoftverekbe, például a Waze és a Googla Maps adatbázisába.
Egyelőre távolinak tűnik, hogy teljes magyar nagyvárosokat lefedjenek foglaltságot érzékelő szenzorokkal. Távközlési szakértők szerint a hazai önkormányzatok főleg olyan megoldások iránt érdeklődnek, amelyekben pénz van, és ez alapján nagyobb az esély arra, hogy szenzorokkal lássák el a mozgássérült parkolókat, rakodásra fenntartott helyeket, ahol megbüntethetik az illetéktelen használókat.

A reális jövő: 

Bármennyire furcsán hangzik, a több parkolóhely csak súlyosbítja a problémákat: a nagy kínálat autóhasználatra ösztönöz mindenkit. Budapesten erre két látható válasz születik: jön a belvárosi behajtásra kiszabott dugódíj, és a P+R parkolók bővítését tervezik.
Az emberközpontú várostervezés a parkolóhelyek számának drasztikus csökkentésével tudja elérni, hogy kevesebb autó legyen az utakon és azok mentén. Amszterdam például évente 1500 parkolóhelyet szüntet meg a belvárosában. A lakosság ezzel sokat nyerhet, mert ahol kevesebb a parkoló, ott máris van hely az elhatárolt bicikliútnak, amivel elkerülhetők az autósok, gyalogosok, kerékpárok és rollerek közötti konfliktusok, csökken a balesetek száma, és többen veszik a bátorságot, hogy ne autóval közlekedjenek. Növényzet, sportpálya is kerülhet az álló autók helyére, élhetőbb tereket lehet kialakítani. De a gazdasági hatás sem elhanyagolható.
ahol sétálnak és bicikliznek az emberek, ott felélénkül a helyi vállalkozók kereskedelmi és a szolgáltató tevékenysége, hiszen számíthatnak a betérő vevőkre
A kombinált útvonalakat viszont meg is kell tervezni. A BKK Futár rendszer remek eszköz a fővárosi közlekedők életében, de ha az a cél, hogy többen átszálljanak autóról valami másra, akkor vegyes útvonaltervezést kell, amelyben autó-gyalog-bkv-bicikli-bérrobogó kombináció is előfordul, az egyéni igények és előfizetések, bérletek alapján. Hasznos még, ha mindez egy tarifarendszerben (vagy egy appban) elérhető, mert akkor nem kell mindenhol külön regisztrálni, nagyobb eséllyel választunk alternatívákat.
A kevés parkolóhelyre jó megoldás a közös autó, jobb kihasználtsággal. A MOL Limo és a GreenGo mobilappból bérelhető percdíjas autóival már elkezdett kiépülni az a rendszer, amely fölöslegessé teszi a saját autó fenntartását, de a flották méretét és a lefedett területet bővíteni kell, további nagyvárosok lefedésével, hogy érezhető legyen a változás. Azt sem lehet figyelmen kívül hagyni, hogy a fővároshoz kapcsolódó autósok igen jelentős része az agglomerációban él.
Naponta negyedmillió autó ingázik Budapesten

Vad elképzelések:

A közösségi közlekedést alkalmassá kell tenni arra, hogy többen magukkal tudjanak vinni rollert, biciklit, és zárt utcai tárolókat is érdemes kialakítani a személyes bringáknak, mint Barcelonában.
Még messzebb járunk a jövőben az önvezető buszokkal és autókkal, amelyekkel megvalósítható, hogy több tucat parkolóhely helyett épülettömbönként elég legyen pár megállóhely, ahol a járművek felveszik és lerakják az utasainkat. Legfeljebb azok a járművek várakoznak hosszabb ideig, amelyekből árut pakolnak. Elvileg lehetséges, hogy az önvezető buszok és az autók rugalmas útvonalon járjanak, mindig az aktuális közlekedési igények szerint - elég lesz jelezni, hogy honnan hová tartunk. Ezt úgy is felfoghatjuk, hogy a GreenGo és a MOL Limo a továbbgondolása, csak nem egy leparkolt autót kell majd keresni, mert az autó házhoz fog jönni. Az előny nyilvánvaló: nem állnak az autók napi 18-20 órán át, jobban ki vannak használva.
Aggódni azért nem kell, 
A privát autózás is megmarad. olyan hobbi lesz, mint ma a siklórepülés vagy a vitorláshajózás.
Ezek költséges hobbinak számítanak, és senki sem a lakóhelye mellett tartja a repülőjét vagy a hajóját.
Már előkerült, hogy a parkolómentesítés közelebb hozza az emberekhez a boltokat, de nem fogunk mindent megkapni a lakóhelyünk közelében, és mindig lesznek olyan termékek, amiket érdemes teherautóval szállítani. Nyilvánvaló, hogy erősödik a webshopok szerepe, és ezzel a városok által megoldandó probléma is egészen más lesz, hiszen az áru szállítását és átvételét kell elősegíteni és gördülékennyé tenni.
A modernizáció egyik kulcsa a profi és kiszámítható házhoz szállítás. Ehhez viszont nemcsak országos raktárbázisok kellenek, hanem elegendő vevő is, akik rendszeresen online rendelnek, és rendesen átveszik a a csomagot. Olyan apróságokon is elcsúszhat az egész, mint utánvéttel való fizetés, ami miatt az eladó költségén utazik az áru oda-vissza, amíg a vevő nem méltóztatik otthon lenni, hogy kifizesse és átvegye. Az USA-ban sok helyen simán lerakják az ajtó elé az előre kifizetett árut, aztán lehet izgulni, hogy ott van-e, mire hazaérünk.

A reális jövő: 

Van kézenfekvő megoldás, hogy ne kelljen a csomagjainkért aggódni, elvégre a történelem során valahogy a levélszállítást is sikerült megoldani. A matuzsálem postaládákat kell felkészíteni csomagfogadásra. A folyamat már elkezdődött a Magyar Posta által is használt utcai csomagautomatákkal, és elvileg nincs akadálya annak, hogy hasonló tárolók akár nagyobb lakóházak, lakóparkok bejáratánál, vagy akár a legkisebb falvak központjában is megjelenjenek. Sajnos nincs tudomásunk arról, hogy ez bárhol napirenden lenne.

Vad elképzelések:

Ideális esetben a csomagpostaláda nem névre szól, hanem a mérettől és tartalomtól függően osztják ki a megfelelő rekeszt, hogy a maroknyi hatos csavartól a kerékpárig bármi beleférjen. Jó esetben a mobilappal kinyitható doboz szolgáltatófüggetlen, akárcsak a postaládánk, hogy ne csak ruhákat és kütyüket tudjuk így átvenni, hanem akár a vacsorához szükséges csirkecombot és kenyeret is, természetesen egy hűtött rekeszből, nehogy megromoljon. A technológia pedig megoldja, hogy a feladó mindig pontosan ismert legyen.
Létezik egy olyan koncepció is, amit nulla érintéses vásárlásnak neveznek, ebben számítógépes algoritmusokra bízzuk a fogyóeszközök beszerzését. Ha a lakásunkban már mindent behálóznak az érzékelők, elvileg az is pontosan kitalálható, hogy mikor fogy el a vécépapír, és az személyes beavatkozás nélkül eljuthat hozzánk. Az Amazon megpróbálkozott az egyérintéses vásárlással, az adott mosópormárkával feliratozott gombbal lehetett újabb adagot rendelni, ám ez fogyasztóvédelmi szempontból aggályos: nem volt lehetőség megismerni sem az aktuális árat, sem a rivális termékek árait. A hangvezérelt asszisztensek elterjedése lehet a jövő, hiszen a gép elmondhatja nekünk, hogy milyen termékek és árak közül tudunk választani.
Az észt Starship 2016-os találmánya is adhat egy lökést az online kereskedelemnek, a babakocsi méretű eszköz a járdán viszi házhoz a csomagokat, teljesen önállóan, mint egy hat keréken járó csomagpostaláda. Ehhez viszont mindenhová olyan járda kell, amin kerekesszékel is kényelmesen lehet közlekedni.
Úgy is feltehető a kérdés, hogy minek bemenni bármilyen ügyfélszolgálatra? Hazánkban is vannak remek megoldások, mint például az elektronikus adóbevallás, amit jó esetben akár a NAV is elintéz helyettünk, de mindent egybevéve az államigazgatás vánszorogva halad a 8 éve bemutatott digitális cselekvési terv céljai felé, hogy minden állami rendszer és szolgáltatás digitális legyen. Persze rajtunk is múlnak dolgok, az e-személyit (lehetőleg elektronikus aláírással) nekünk kell kiváltani.
Az ügyintézés másik fontos része, amikor nem nekünk kell bemenni a hivatalba, hanem pont fordítva, csak azért kell otthon dekkolni, hogy leolvassánk a gázórát. Erre az okos mérőórák adhatnának választ, és bár akadnak elszórt kísérletek, még messze nem beszélhetünk elsöprő, rendszerszintű változásról.

Reális jövő: 

Elég megnézni, hogy hol tartanak most az észtek a digitális államigazgatás terén, hogy legyen valami elképzelésünk az ebben rejlő lehetőségekről. A cégalapítástól kezdve a személyes ügyekig mindent elektronikusan kell elintézni. Hazánkban az látszik, hogy a digitalizáció kikényszerítésével lehet a legnagyobb hatást elérni. A NAV-hoz bekötött kasszák például óriási adminisztrációs terhet tüntettek el, és mellesleg a szürkegazdaság egy részét is.
Pár dolgot a vállalati szférából is elleshet az állam. A bankok közül például egyre többen megoldják az elektronikus szerződéskötést egy szem webkamerával, így pár papír kitöltése miatt nem kell utazgatással és bankfiókban várakozással tölteni a napot. Na, itt jönne még jól az e-személyi és az e-aláírás. 
Az óraleolvasás digitalizálását valószínűleg a munkaerőhiány fogja kikényszeríteni. Muszáj lesz távelérést tenni az órákba, mert nem lesz, aki leolvassa. Még ha nem is kifizetődő a digitális mérőóra, akkor is muszáj lesz bevezetni, mert sokkal nagyobb a veszteség, ha az ügyfelek fogyasztása ismeretlen. 

Vad elképzelések:

Akkor is az észtekre érdemes figyelni, ha a távolabbi jövő érdekel minket. Ők már abban gondolkodnak, hogy algoritmusokra bízzanak minél több ügyintézési feladatot: számítógép segít az embereknek új munkát találni, automatizálják az épp csak megszületett gyerek iskolába íratását, és azon dolgoznak, hogy az egyszerűbb jogi vitákban valamiféle mesterséges intelligencia hozzon ítéletet az emberi bírók helyett.
Mesterséges intelligenciával meghajtott csetbotok vehetik át az bonyolult állami weboldalak szerepét, hiszen amikor ügyintézünk, akkor nem paragrafusokat és szakzsargonnal teli leírásokat akarunk végigolvasni, hanem gyors és hatékony választ várunk egy-két kérdésre. Mit kell tennem, ha rendben van az adóbevallásom, de eladtam egy ingatlant? Ez most az összetett adóbevallás kézi kitöltését eredményezi, pedig elég lenne egy-két kérdés a csetbottól, hogy kiszámolja nekünk az adó mértékét, és beillessze az számot megfelelő rubrikába. Ha nem tetszik a megoldás, vagy kételkedünk a csetbot igazában, akkor még mindig kérhetjük a paragrafusokat és a kézi kitöltést, nem igaz?
A közműveknél is az intelligens vezérlés növelheti a hatékonyságot, és az áramhálózat a legkönnyebben okosítható. Ez egy összetett és érzékeny rendszer, mindig egyensúlyban kell tartani a termelést a fogyasztással. Eljön még az a nap, amikor az okos háztartási gépeink akkor fognak porszívózni, mosogatni, mosni és szárítani, amikor éppen túltermelés van (süt a nap vagy fúj a szél), és ezt nem mi programozzuk be nekik, hanem a hálózat jelzésére kelnek életre. Nyilván a józan ész határain belül. Az elektromos autónk feltöltését is a hálózatra bízhatjuk, sőt, a Renault már azzal kísérletezik, hogy a járművek visszatöltsék a hálózatra az energiát, amikor máshol van rá igény.
Évtizedeken át úgy nőtt a világgazdaság, hogy az üzleti érdek nagyjából mindenen átgázolt, de egyre erősödik az a felfogás, hogy az emberek és a környezet jólétének, egészségének kell az első helyre kerülnie. Itt van ez a globális felmelegedés is, amit jó lenne kordában tartani. Nem lesz egyszerű, mert rendszerszintű problémákat és teljesen hétköznapi - rossz - szokásokat kell megváltoztatni.
Most például úgy tűnhet, hogy a lombégetés valamiféle nemzeti hobbi, 
MINTHA MAGYARORSZÁGON NEM A LÉGÚTI MEGBETEGEDÉS LENNE A VEZETŐ HALÁLOK
Pedig az, és tudományosan bizonyított, hogy a füst tehet róla, jöjjön az elégetett zöldhulladékból, kályhába vetett szemétből vagy dízelautók kipufogójából. A városban hatványozott probléma a füstölés: elég egyvalakinek begyújtani, hogy huszonöt másik megszívja. 

Reális jövő:

Az okosvárosok legegyszerűbben úgy adhatnak választ a szennyezésre, ha mérhetővé és lokalizálhatóvá teszik a problémát. Az önkormányzatok próbálnak figyelmet felhívni, büntetési tételek is kapcsolódnak a problémához, de a szokás nagy úr, az illetékes hatóságok pedig eszközhiányosak.
Egy jól megtervezett és sűrű szenzorhálózattal azonnal riasztás érkezhet a légszennyezésről. A kémiai összetétel vizsgálata a forrással kapcsolatban ad támpontokat, a szélirányból pontosítható a forrás helye, de sokat elárul az autós forgalom számlálása is, vagy az, hogy a kinti hőmérséklet miatt fűtenek vagy a kertben grilleznek az emberek. A végén pedig tűpontosan rá lehet mutatni, hogy milyen cselekedetek és szokások okozzák a károkat. A brutálisan szennyezett Londonban iskolatáskákba telepítenek légminőséget vizsgáló érzékelőket, hogy pontosabb információt szerezzenek a szennyezés mértékéről.
A szemét kezelését is érzékelők tehetik ésszerűbbé, ha a kukák telítettsége távolról látható, és a fixen kijelölt szemétnapok helyett csak akkor (vagy akkora kapacitással) jönnek ki, amikor tényleg szükség van rá (ugyanez igaz a közterületi kukákra is). Megspórolható egy csomó benzin, ha nem kell megállni bizonyos házaknál, ahol egy hét alatt sem keletkezik egy kukányi szemét, de az is benne van, hogy amikor túl sok a szemét, azt sűrűbben elszállítják.

Vad elképzelések:

Az éghajlatváltozás mérséklését nem szabadna a környezetvédő hippik hobbijaként kezelni, de amíg nincs mindennek ára, amíg az ember döntésén múlik, hogy elfüstöli-e az ágakat és válogatja-e a szemetét, addig ez hobbi marad. 
Egy rakás környezetszennyező hobbiba nincs beleárazva a környezetszennyezés
Előremutató példa az egészségügyi biztosítások piacán elindult folyamat, amely a fitneszkütyükkel mért testmozgást kockázatcsökkentő tényezőként kezeli, és pénzügyi kedvezményeket kapcsol hozzá. (Még ezt is van hová fejleszteni, háziorvosi diagnosztika igen nagy része az otthonokba kerülhet.) 
Önkormányzati és állami szándék kérdése, hogy a környezetszennyezés rejtett kockázata kimutatható legyen mért adatokkal, és anyagi előny kapcsolódjon hozzá. Részletes műholdképekkel és földi szenzorokkal láthatóvá válik, ha a telekhatáron belülről füstfelhő indult, és az is nyomon követhető, ha a legtöbb hulladékot a szelektívbe visszük. Ez alapján pedig meghatározható, hogy ki kapjon visszatérítést, és kinél maradjon toronymagas a rezsi a pazarló és szennyező életmód miatt. Egyszerűen csak meg kell változtatni a pénz útvonalát.
Az egészségügyi bajok megelőzésben hasznos lenne, ha nemcsak akkor fújnának szmogriadót, amikor már az egész várost beterítette a füst és a szállópor, hanem utcaszinten, valós időben megmondanák, hogy a pillanatnyi helyzetben hol ne merészeljünk a szabad levegőre merészkedni. Végül is pont ez a lényeg, hogy helyben ismerjük fel és kezeljük az összes problémát, hogy ne lehessen álszent módon mindig csak másra mutogatni. Ha a saját szomszédságunkkal, városunkkal és nemzetünkkel bizonyítottan minden rendben van, akkor globális szinten is minden rendben lesz.
A cikkhez gyűjtöttünk alapanyagot a Mobil Világkongresszuson, beszélgettünk technológiai cégek IoT-szakértőivel, és remek ötleteket adott Molnár Ágoston, aki a londoni UCL-en tanul urbanisztikát.
(Borítókép: Arizona Egyetem által elképzelt városkép Phoenixről. Fotó: Arizona State University)"
105,techtud,"A kínai hadseregtől, Kína Nemzeti Biztonsági Bizottságától és még egy állami védelmi szervezettől szerzett pénzt a Huawei - ezt írja a brit Times. Az újság nem nevezi meg a forrását, ugyanakkor megemlíti, hogy a Huawei és a kínai állam közötti kapcsolatra létezik bizonyíték, csak éppen nem nyilvános.
Elég régóta húzódik az Egyesült Államok és a Huawei közti szócsata, amelyben az USA arra kéri szövetségeseit, hogy ne használják a kínai vállalat berendezéseit, mert szerinte azok kockázatot jelentenek. A Huawei viszont számtalanszor elmondta, hogy egy magánvállalat, és nincs hatással a működésére sem a kínai hadsereg, sem a kínai államapparátus, és azt is kihangsúlyozták, hogy komolyan veszik a felmerülő problémákat, biztonsági kérdéseket.
A Times szerint az USA védelmi szakértői idén osztották meg a Huawei állami finanszírozásával kapcsolatos ismereteiket a Five Eyes védelmi szövetség országaival, amelynek még Ausztrália, Új-Zéland és Kanada a tagja az USA-n és a briteken kívül.
Nagy kérdés, hogy a CIA által meglebegtetett kínai kapcsolatok mennyiben különböznek az USA védelmi minisztériuma és az amerikai óriáscégek közötti kapcsolatoktól. Annyiban biztosan, hogy az amerikai szerződésekről sokkal többet tudni, a Microsoft például egy rakás Hololens sisakot szállítana az amerikai hadseregnek, a Google tudására pedig a mesterséges intelligencia terén számítana a Pentagon, amiből aztán óriási botrány lett, mert a fejlesztők egy részének nem tetszik, hogy a hadiiparnak is szállítanak.
A brit szakértők nemrég más szemszögből mutattak rá kockázatokra: komoly és nehezen orvosolhatómérnöki problémákat találtak a Huaweinél, főleg a szoftverfejlesztés terén, és nem látták biztosítottnak, hogy képesek rendesen kijavítani a hibákat."
106,techtud,"Egy pillanatra rugaszkodjuk el a napokban kiadott Mueller-jelentés politikai tartalmától, amely Oroszország befolyását elemzi a 2016-os amerikai elnökválasztással kapcsolatosan. 

Az ügyben ugyanis a PDF Association, vagyis a töretlenül népszerű pdf fájlformátumot kezelő gittegylet szövetség is felszólalt, és két dolgot kifogásoltak:


Lássuk be, ezek teljesen jogos felvetések, amikor 448 oldalon kell feketével kisatírozott részletek közt megtalálni az érdemi információkat. 


Több forgatókönyvet is felvázoltak arra, hogy miként jöhetett létre ez a borzasztó minőségű dokumentum.


A jelentésen le lehet futtatni egy optikai karakterfelismerőt, hogy kereshetővé váljon, de ezek még ma is sokszor hibáznak, sokat kell pepecselni. 


Egyébként jó oka van annak, hogy ilyen körülményesen kezelik a titkos és kitakart információkat tartalmazó doksikat. Előfordult olyan, hogy a szöveg fölé számítógépen berajzolt fekete téglalap mögött simán ki lehetett jelölni az eredeti tartalmat.


(The Verge)
"
107,techtud,"Megváltozhat az Instagramon a bejegyzések megjelenése, és eltűnhet a képek alól a lájkok száma, hogy csak a szerző lássa ezt az információt. Ezzel a változtatással véget ér az a gyakorlat, hogy csak azért lájkolnak valamit, mert ugyanezt tette harmincezer másik ember is.
A lájktalakítás egyelőre csak kísérlet, de igen komoly érvek állnak mögötte. A kedvelések számolgatása rossz hatással van az emberek mentális egészségére, illetve arra ösztönöz sokakat, hogy veszélyes szituációkba keveredve próbáljanak több virtuális kedvelést begyűjteni. 
Korábban az Instagram társalapítója, Kevin Systrom azt nyilatkozta, hogy a lájkszámlálás által okozott stressz elkerülésére találták ki a Stories funkciót. (És nyilvánvalóban nem a Snapchat volt az ötletadó.)
A TechCrunch hírportál úgy tudja, hogy a módosítás csak egy belső teszt, nyilvánosan nem elérhető a lájkmentesített felület. Hasonló megoldás bevezetésével kísérletezik a Twitter is, ők egy hónapja beszéltek arról, hogy a bejegyzések továbbosztásának (a retweetek) mennyiségét tennék nehezebben kideríthetővé.
(TechCrunch)"
108,techtud,"A Trónok Harca nem csak a képernyőn döntöget rekordokat, de 56 millióan illegálisan is megnézték. A nagy érdeklődés mellett persze a zsarolóvírusok készítői sem mehettek el szó nélkül, és úgy tűnik, hogy a következő hetekben, aki ilyen módon szeretné követni a sorozat történetszálát, annak a tűzfalát legalább annyira fel kell készítenie a vírusokkal szemben ahogyan, (VIGYÁZTAT SPOILERVESZÉLY AZOKNAK, AKIK MÉG NEM LÁTTÁK A HETEDIK ÉVADOT)  Havas Jon és társai próbálják felkészíteni Északot a Mások érkezésére. Ha nagyon szemléletesek szeretnénk lenni, akkor azt mondhatnánk, hogy még így is lehetséges, hogy egy vírus úgy elbánjon a tűzfallal, ahogyan az Éjkirály bánt el északon a fallal. 
A Kaspersky Lab közleménye szerint tavaly az összes vírus 17 százaléka, majdnem 21 ezer támadás a Trónok Harca illegális letöltésével érte a gépeket, és ezzel az egyik legnépszerűbb vírusterjesztővé vált. Arra figyelmeztetnek, hogy a hekkerek legkedveltebb időszaka az első és az utolsó rész szokott lenni, de gyakori trükk az is, mikor a türelmetlenségre játszanak, és azt állítják, hogy kiszivárogtak az utolsó részek, a letöltött fájl pedig megfertőzi a gépet. Ezek persze nem csak a trónok harcára igazak, hanem más sorozatokra vagy filmekre is."
109,techtud,"Immár 10 éve, hogy megjelent Dél-Koreában egy olyan netes jelenség, amiről tipikusan az jut eszébe az embernek, hogy a világ megérett a pusztulásra. Az úgynevezett mukbang videók (amelyek neve a koreai muk-ja, vagyis enni, illetve a bang-song, azaz közvetíteni szavak összevonásából született) egyszerűbbek a faéknél. Fiatal emberek esznek otthon a webkamerájuk előtt, miközben ezt idegenek ezrei, esetenként milliói nézik, és sokszor ők is esznek a képernyők előtt. A videók megosztására kezdetben nem is a Youtube-ot, hanem különféle koreai szolgáltatókat használták.
A koreai mukbang-videósok, mint az Aebong-ee nicknevet használó Rachel Ahn, országosan ismertek Dél-Koreában. Amikor Ahn az NPR riporterével találkozott egy nyilvános helyen, maszkban volt csak hajlandó megjelenni, nehogy felismerjék (bár ebben azért lehetett némi rájátszás, illetve a kelet-ázsiak körében elterjedt szájmaszkdivat is).
A mukbang videók általános sajátsága, hogy annyi ételt pakolnak maguk elé az előadó (evőadó?) művészek, ami elég lenne egy nagyobb családnak is. És nemcsak csipegetnek belőle, hanem rendszerint annyit esznek, ami már egyértelműen egészségtelen. Ahn minden este 9 órakor kezdi adását, főként hagyományos koreai fogásokat, pikáns tésztákat, tenger gyümölcseit, gőzölt és olajban sült gombócokat eszik, illetve mindent, amiért fizetnek a szponzorok. Persze ügyel arra, hogy ilyenkor a jól látsszon csomagolás és a márkajelzések is.
A nézők igénylik, hogy az evés minden velejáróját megtapasztalhassák
- már amit anélkül lehet, hogy maguk is ennének. Ezért kifejezetten megkövetelik, hogy a mukbang sztárok csámcsogjanak, habzsoljanak, és az élő chaten kérik időnként kedvenceiket, hogy olyasmit csináljon, amit látni szeretnének. Tulajdonképpen nem sokban különbözik ez az online élő szexvideóktól. A közvetítések időnként két-három óráig is eltartanak, így a mukbang sztársághoz nagy kapacitású gyomorra van szükség.
A legnagyobb mukbang sztárok, vagy ahogy őket nevezik, mukbang jockey-k az evéssel keresnek annyi pénzt, amiből vígan megélhetnek, vannak közöttük, akik havi 10 ezer dollár körül kaszálnak. A szponzorációk, illetve a videómegosztókon közölt reklámok után járó jutalék mellett egyes szolgáltatóknál az élő közvetítés közben a nézők virtuális jutalomfalatokkal kedveskedhetnek az evősztároknak, amit aztán igazi pénzre lehet váltani. Ahn egy este csak ezzel 60 ezer forintnak megfelelő összeget is összekalapozhat. A mukbangra épülő iparág ma már számos háttérembert, és videóstreaming-szolgáltatót eltart. Az egyik leghíresebb utóbbiak közül az AfreecaTv, ami a Koreában ugyancsak döbbenetesen népszerű esport-közvetítésekből is jócskán kiveszi a részét.
Ez volt az evésközvetítés ma már klasszikusnak nevezhető, mondhatni öregecskedő vonulata. A trend viszonylag későn, 2015 táján tört be nyugatra, először Amerikába, illetve az Egyesült Királyságba, népszerűségre pedig folyamatosan növekszik. Míg 2017 októberében még csak 85 millió nézőt vonzottak a Youtube mukbang videói, addig fél évvel később már 128 milliót. Kezdetben az amerikai mukbang youtuberek simán lemásolták a Dél-Koreában már hosszú évek óta működő receptet, mígnem némelyikük rájött, hogy még népszerűbbé tudná tenni videóit, illetve
jövedelmezőbb lenne a csatornája, ha a videókba gyerekeit is bevonná.
A műfaj úttörőinek a Candoo család számít, akik már három évvel ezelőtt is töltöttek fel néhány éves gyerekeik evéséről szóló videókat a Youtube-ra. A család legkisebb tagja alig múlt kétéves, de már négymillióan nézték meg, ahogy rántottcsirke-falatkákat eszik, amikor pedig hatéves bátyjával közösen pusztítottak el egy hamburgert, arra hárommillióan voltak kíváncsiak. Szüleiknek, Katherine-nek és Andrew-nak összesen öt gyereke van, és abból élnek, hogy (főként gyorséttermi) ételeket etetnek velük a kamerák előtt. Bemutatták, ahogy egy baba (nem egyértelmű, hogy pontosan kiről van szó, de egy-két éves lehetett) életében először pizzát eszik, más gyerekek pedig sült csirkét, hamburgert, sült krumplit, tacót, illetve gyorsfagyasztott tésztát tömnek magukba.
Talán a koreai gyökerek előtti tisztelgésként felfogható ez az 5,3 millió megtekintésnél járó videó, amelyen a kétéves kislány nővérével csípős koreai tésztát eszik. A videó nem tetszhetett a kommentelőknek, mert a hozzászólások már le lettek zárva, és a videó leírásában - az elmaradhatatlan Amazon-link mellett, ahol a reklámozott tésztát meg lehet venni - magyarázkodnak. Eszerint a kislány csak három villával evett a tésztából, és egyébként mást is szokott enni.
Egy másik, mukbanggel pénzt kereső hatéves gyerek Aubrey London, akivel a legnagyobb gyorsétteremláncok és édességgyártók is hirdetnek, sőt saját divatkollekciója is van. Anyja, Nikki Ean elmondta a New Scientistnek, hogy a gyerekmukbang mostanában nagyon felfutóban van a Youtube-on, hiszen „nemcsak felnőttek, hanem gyerekek is tudják csinálni”. Noha a hölgy a nyilatkozata alapján nem feltétlenül látja át annak minden hozadékát, hogy
lányát ország-világ szeme láttára kényszeríti rá az egészségtelen táplálkozásra, így is megkeres havi 2000 dollárt ebből.
Vajon beteg-e a világ, hogy az ilyen semmik több millió embert és fizető szponzorok tömegét vonzzák? Ezt mindenki saját ízlése szerint dönti el, viszont a jelenség nem előzmény nélküli Amerikában sem. A kilencvenes években kezdtek terjedni azok a reality sorozatok (az úgynevezett dude food show-k, Magyarországon leginkább az ismeretterjesztő csatornákon láthatók), amelyek gasztronómiával foglalkoztak, de a hagyományos főzőshow-któl eltérően nem a főzést, hanem az evést helyezték a középpontba. A felállás szerint a műsorvezető (gyakran szakács) utazgat a világban, és végigkóstolja az ételeket.
Glen Donnar, a melbourne-i RMIT Egyetem médiakutatója szerint az emberek már ezeket a tévéműsorokat is azért nézték, mert egy idegen ember evését figyelni „intim, sőt zsigeri élményt” nyújt számukra. Amikor gyerekek esznek, az bizonyos értelemben még bensőségesebb. Ráadásul számos társadalmi tabu szól a gyerekek tevékenységének megfigyelése ellen, így sokak számára éppen ezért még érdekesebb. Itt nem feltétlenül pedofíliára kell gondolni, sokak egyszerűen az idillinek tűnő családi kört találják vonzónak. Donnar szerint viszont az utálók is szépen termelik a bevételt a gyerekek szüleinek:
Vannak, akik csak azért nézik a videókat, hogy becsmérelhessék a gyerekek látszólagos manipulációját, a szülők hozzáállását, amivel termékké alakítják gyerekeik képét, illetve az egészségtelen ételeket.
Mára a gyerek evősztárok globális jelenséggé váltak, százezres-milliós követői bázissal rendelkező képviselőik Kanadától Pakisztánig mindenhol megtalálhatók. Ez a brit dietetikus szövetség munkatársa szerint nemcsak rájuk nézve kifogásolható, de jellemzően hasonló korú gyerekekből álló közönségük életmódjára - és ezáltal egészségére - is káros hatással lehet:
Az étkezéseket [a gyerekeknek] a családtagjaik körében kellene eltölteniük, ahol ilyenkor az egymás iránti kötelékek erősödnek, és átélhetik a megosztás érzését. Az evésből nem szabad látványsportot faragni. tudjuk, hogy a korai gyermekkori étkezés meghatározza a kicsik ízlését egész életükre. Így kihat az étkezésből adódó egészségi kockázatokra, illetve az ételhez fűződő érzelmi viszonyukra is
- idézi a New Scientist Aisling Pigottot. Utóbbi állítást a Liverpooli Egyetem tavalyi kísérlete is megerősíti. A gyerekek egy-egy csoportjának híres youtuberek videóit mutatták, akik éppen egészséges vagy egészségtelen ételeket ettek. Ezután kitettek eléjük jó sok ételt, és rájuk bízták, hogy mennyit esznek. Azok, akik azt látták, hogy zsíros dolgokat eszik a videós, átlagosan 26 százalékkal több kalóriát ettek, mint társaik. Ugyan nincsenek konkrét hozzáférhető adatok arról, hogy a mukbang videókat milyen korú nézők fogyasztják, a közösségi médiában érkező reakciókból azért lehet sejteni, hogy a gyerekek vannak közöttük többségben.
Az online evővideók remek lehetőséget kínálnak az egészségtelen ételek gyártóinak, forgalmazóinak, hogy termékeiket reklámozzák ott is, ahol ez a hagyományos média keretei között egyre nehezebb. 2007 óta az Egyesült Királyságban tilos a gyerekműsorok előtt, közben és után magas zsír-, cukor- és sótartalmú ételeket (vagyis például csokit, hamburgert) reklámozni a tévében. A Youtube-ra viszont a korlátozás nem vonatkozik.
A 3-4 éves brit gyerekek fele, míg az 5-15 évesek 80 százaléka rendszeresen néz Youtube-ot.
A hatás természetesen még erősebb lehet magára a levideózott gyerekre, aki még messze nincs abban az életkorban, hogy átlássa, mi miért történik vele, miért örül mindenki, amikor junkfoodot eszik. Csak azt érzékeli, hogy megdicsérte az anyukája, miután benyomott annyi tésztát, csokit, ami egy hétre is sok lenne. Magától értetődő, hogy össze fogja kapcsolni az evést a jutalmazással, és az isten se menti meg attól, hogy evészavarai legyenek nagy korában.
Miután az újságírók is felfigyeltek a jelenségre, és kérdéseket tettek fel a Youtube-nak arról, hogy egyetért-e a néhány éves gyerekek nyilvános egészségtelen táplálásának gyakorlatával, leszedték a Candoo család néhány videóját, főként azokat, amelyeken a legfiatalabb, kétéves kislány szerepel. A szülők ettől nem rettentek meg, magukat áldozatként beállítva tolják tovább az ugyanolyan videóikat, sőt
a PayPalen fizető nézőknek azt is lehetővé teszik, hogy ők határozzák meg, hogy mit egyenek a gyerekek.
Az egészségtelen táplálkozás elleni harc sokkal nehezebb, mint a dohányzás vagy az alkohol elleni küzdelem, hiszen nem lehet egyszerűen betiltani, elvégre valamennyit muszáj enni. Így mindig is lesznek gátlástalan emberek, akik meglovagolják az emberek leskelődés és habzsolás iránti vágyát - még a gyerekeik jövője árán is.

(Borítókép: EATING with the CANDOOS / YouTube)
"
110,techtud,"Liptai Claudia 12 éves lánya, Gesztesi Panka idén márciusban a Story magazin címlapsztorijában beszélt arról, hogy saját döntésére influenszerré vált, habár a lány Instagram-oldalán már télen megjelentek az első reklámok: a Marionnaud parfüméria költséges sminkcuccainak hirdetései. A 12 éves Panka, aki 8400 követőjének több posztban lelkesen reklámozta a sminkszetteket, influenszeri motivációiról a Storyban azt mondja:
Én találtam ki, hogy komolyabban szeretnék szerepelni az Instagramon. Az aerobikversenyek után egyre többen írtak nekem, ami nagyon jó érzés volt. Aki számít, ott van, és sok példaképet is meg lehet találni.
A Story-cikkből az is kiderül, hogy a kislány Instagram-oldala már pénzt is hoz neki, de mivel kiskorú, nem rendelkezik a bevétel fölött, azt az édesanyja, Liptai Claudia gyűjtögeti neki. Nagy szerencséje van, hogy máris pénzt keres az influenszerkedéssel, mert az iparág szereplőivel az elmúlt hetekben zajló beszélgetéseink alapján elmondható: az a sokkal gyakoribb, hogy a 18 év alatti online hírességek pénz helyett inkább tárgyakat kapnak a hirdetésért.
Nincs ugyan egységes definíció, de influenszernek azokat az online sztárokat szokás nevezni, akiknek jó sok követője van. Magyar viszonylatban már a pár tízezer követő is soknak számít, ami például az Egyesült Államokban smafu lenne. Elvileg az influenszerek – ahogy a nevük is mutatja – hatással vannak a követőikre, ezért rendszeresen használják őket reklámfelületnek a cégek, habár eddig főként felnőttek reklámoztak így.
De hamar Magyarországra ért az Egyesült Államokban egy ideje már létező trend, hogy gyerekeket szippant be a fizetett tartalomgyártás, főként az Instagram és a Tiktok hazai platformjain – ezek a közösségi oldalak ugyanis a 11-17 éves korosztály legfőbb online terepei. Mindkét felületre országonként eltérő, de minimum 13 év a regisztrációs limit, tehát ha valaki fiatalabb korban regisztrál, akkor mindenképp hazudnia kell az életkoráról.
A 12 éves Gesztesi Panka nem az egyetlen olyan magyar gyerek, aki a közösségi médiában sok ezres követőtáborral rendelkezik és akinek egyben valamelyik vagy mindkét szülője ismert, az üzleti életben vagy a médiában otthonosan mozgó ember:
Itthon nagyjából három éve nőtt meg az online gyerekek piaci értéke, az ügynökségek és vállalatok azóta számolnak érdemben a 18 év alatti, nagy követőbázissal rendelkező közösségi médiás arcokkal mint hirdetőkkel – mondja Vedres Tamás, a BeBrand influenszer ügynökség ügyvezetője az Indexnek. Ez a cég kifejezetten fiatal Instagram-sztárokra szakosodott, közvetít a hirdető cégek és a fiatal influenszerek között. 
Vedres ügynöksége már a 2-3000 követővel rendelkező fiatalokban is lát üzleti lehetőséget. „A 18 év alattiakat promóciós kampányokba érdemes beszervezni, nálunk volt már üdítőkre, gyümölcsturmixokra, hamburgerekre, táskákra, kiegészítőkre szervezett együttműködés” – mondja Vedres Tamás.
Habár a magyar jog szerint a gyerekek akár már 15 éves kortól vállalhatnak munkát, és az iparági hüvelykujj-szabály alapján az influenszer annyit ér, ahány követője van, háttérbeszélgetéseink során az derült ki, hogy
az esetek 95 százalékában a 18 év alatti influenszerek pénzt nem kapnak,

még abban az esetben sem, ha százezernél több követőjük van. Az influenszer gyerekek – ahogy Vedres Tamás mondja, „a profilok” – főként promóciós csomagot kapnak, üdvözlőkártyákat, ajándékokat, és cserébe fotókat, rövid videókat osztanak meg, amiken a reklámozandó hamburgert eszik, az üdítőt kortyolják vagy a táskával pózolnak.

Ennek ellenére Vedres Tamás szerint több szempontból is megérheti nekik a szereplés: „Növeli az önbizalmukat, hogy a követő közösségük kedveli őket, rajong értük, lehetőségeket kapnak, például eseményekre hívják őket vendégnek, és a felajánlások ugródeszkát jelenthetnek az esetleges karrierjükben” – mondta a fiatalok motivációiról. 
És ha nincs pénzmozgás, a hirdető egy üdítőcsomag, sminkpaletta-csomag áráért elér jó pár ezer potenciális vásárlót. Pontosabban a 18 év alattiak esetében áttételesen beszélhetünk potenciális vásárlókról, ugyanis a vásároló valójában a szülő, akire a gyerek nyomást gyakorol az őt érő reklámhatás következtében.
A kilencvenes évek óta vizsgálják érdemben a médiakutatók, miként és mennyiben hatnak másképp a gyerekek fejlődésére a reklámok. A vita középpontjában főként az áll, hogy hány éves kortól képesek a gyerekek a reklámot reklámként értelmezni és kritikusan értékelni, ugyanis nem feltétlenül ismerik fel a gazdasági szereplők valódi céljait, és könnyebben fogyasztásra csábulhatnak, pláne, ha velük hasonló korú hirdetők ajánlják a termékeket.
A két nagy youtuberekkel és influenszerekkel foglalkozó ügynökség, a Special Effects Media és a Star Network vezetői az Indexnek azt mondták, ügyelnek arra, hogy a hatályos jogszabályoknak megfelelően a 18 év alatti partnereiknél a szülőket is bevonják. Farkas Dániel, a Star Network szakmai vezetője azt is mondta, hogy habár influenszer partnereik 95 százaléka 18 év feletti, az ő közönségük tagjai jellemzően sokkal fiatalabbak. ""Számos tartalomgyártó partnerünk ér el 18 év alatti nézőket, ami talán még inkább fontos, mint az influenszer életkora. Esetükben sokat egyeztetünk róla, hogy milyen tartalmakat érdemes készíteni"" – fogalmaz. A cég idén februárban szakmai videós állásfoglalást is készített, amiben felhívja az influenszerek figyelmét, hogy felelősek saját követőikért, és hogy legyenek tekintettel a 18 év alatti rajongókra – például alkohol vagy dohánytermékek megjelenítésénél.
Azért is fontos (lenne) a közönséget tudatosan kezelnie az influenszereknek, mert a pénzköltési vágyra gyakorolt hatáson kívül a gyerekek identitására is nagyobb hatással lehetnek a kortárs sztárok: alakíthatják őket abban, hogyan viselkednek, milyen ruhát viselnek, mikor kezdenek sminkelni vagy mit gondolnak a férfiak és nők, a különböző kisebbségi-, életkori csoportok képviselőiről.
Guld Ádám médiakutató szerint körülbelül 2016 óta 
a gyerekek példaképei, rajongásaik tárgyai már nem a mainstream médiasztárok, például tévésztárok, hanem az online sztárok, influenszerek.
„Ezt a jelenséget pedig igen gyorsan lereagálta a piac. Felerősödött az 1995 után születettek, az úgynevezett Z-generáció piaci értéke, ugyanis nagyjából 13 éves kortól a gyerekeknek igen erős hatása van a családi költésekre” – fogalmaz Guld Ádám. Sok gyerek vágyainak listáján szerepel előkelő helyen, hogy maga is influenszer szeretne lenni, és az ipar hamar reagált erre a trendre is: az influenszeri babérokra törő gyerekek fizetős közönségtalálkozókon vehetnek részt vagy profi fotóssal készíttethetnek maguknak tökéletes képeket. Az Instagramon a tökéletesség elvárás: általában csodálatos világokat, hibátlan mosolyokat, tökéletes frizurákat egyenfilterekkel jelenítenek meg ezek a platformok.
Kifejezetten fiatal lányok fotózására szakosodik Paprika Christian influenszer-fotós. Éles váltással a hollandiai erotikus fotózás iparágából váltott a magyar gyerekekre. Egy éve még saját maga töltött fel a Youtube-ra videót egy hollandiai forgatásról, ahol egy nő pucéron maszturbál egy autó tetején. A kisfilmről Paprika azt mondja, erotikus vizsgafilmnek készült, és őt kérték fel fotósként, de mint mondja az Indexnek, valójában az egy régi videó, és már tíz éve nem foglalkozik az erotikus iparral. Nagyjából négy éve gyerekinfluenszereket menedzsel, gyerek-szépségversenyeken is fotóz és influenszerségre vágyó gyerekeknek készít stúdiófotókat, ahol azt is megmutatja nekik, miként pózoljanak.
""Úgy éreztem, hogy most már elég sok ügynökség a Facebookkal és az Instagrammal foglalkozik, de megjelent az új platform, a korábbi Musical.ly, most TikTok, és gondoltam, hát valamit belőlük is ki lehetne hozni. Ez egy olyan platform, amit nagyon sok fiatal látogat, óriási nézettségekkel rendelkeznek. Próbáltam összegyúrni a különböző dolgokat, hogy mindenki örüljön: a modellek, a megrendelő cégek és én is, aki a kreatív részért felelek"" – mondta az Indexnek.
Tudatosan céloz a fiatal lányokra a szolgáltatásával.
„A 12 és 22 év közötti lányok vannak megcélozva"" – fogalmaz. ""Ők azok, akik így jobban csinoskodnak, és a divat világában jobban érzik magukat. És most már a szülőknek is van annyi pénzük, hogy bőven tudnak nekik venni dolgokat. A fogyasztói társadalom extrém módon lecsúszott az életkort tekintve. Tehát a legnagyobb fogyasztói társadalom ma a tizenévesek, természetesen nem ők maguk, hanem a szüleik, viszont rájuk költik a legtöbb pénzt.""
Ezért érdemes nekik reklámozni, hiszen ő fog odamenni a szülőkhöz, hogy anyu, én ezt a cipőt szeretném megvenni, amit látok éppen ezen az instagramos lányon
– mondta Paprika.
Instagram-oldalán jó pár szexi külsőt ábrázoló tinédzser-fotó látható. Ezekről azt mondja: ""Egyetlen fotót sem készítek úgy el, hogy az a gyerek, az a tinédzser ne úgy járna az utcán, ne úgy járna akár az iskolába. Ismerem a szülőket, gyakran ők hozzák a ruhákat a fotózásra, ott is vannak a fotózáson. Én nem gondolnám azt, hogy ez rossz lenne, vagy túl kihívó lenne.""
Amíg az anyuka és a modell teljesen rendben van ezzel és tetszik nekik és élvezik ezt az egészet, addig minden rendben van. Azt az üzletpolitikát követem, hogy mindenki csinálja azt, amit szeretne.
A magyar jog szerint a 18 év alattiak dolgozhatnak, és fotók is készülhetnek róluk, de mindkét esetben a szülő (törvényes képviselő) egyértelmű beleegyezése szükséges ehhez. Senki nem készíthet fotót egy 18 év alatti gyerekről a szülő tudta nélkül – mondja Bodrogi Bea ügyvéd. ""A kép elkészítéséhez és felhasználásához is szülői engedély kell. Két kivétel van: ha a fotózás nyilvános tömegrendezvényen történik vagy, ha a szereplés közéleti jellegű"" – fogalmaz.
A szülői beleegyezést egészen biztosan lazán kezelik az iparági szereplők a közönségtalálkozókon és szervezett fotózásokon. Legalábbis amikor a cikkhez kötődő kutatómunka során részt vettünk egy fiatal lányoknak szervezett, fizetős, csoportos fotózáson, ott 
senki nem kérdezte, hogy hány éves a fotózott fiatal (aki amúgy felnőtt korú volt, de ez nem látszott rajta), vagy hogy akivel érkezik, az a szülője-e. Továbbá semmilyen papírt nem kellett aláírniuk a résztvevőknek a fotózás előtt és utána sem, így nem derült ki, hogy az elkészült fotókat a szervezők felhasználják-e bármire. A helyszínen olyan 12 éves gyerekkel is találkoztunk, aki szülő nélkül érkezett és fotók készültek róla.
A munkaszerű együttműködések természete se annyira munkaszerű a gyerekek esetében, pedig munkát vállalni – tehát például termékeket reklámozni online – legálisan 16 éves kortól lehet (nappalis diáknál nyáron már 15 éves kortól).
A szülőknek érdemes tudatában lenniük annak, hogy a munkavédelmi törvény szerint a fiatal munkavállalók sérülékeny csoportot képeznek, akiket a testi, lelki adottságaik, állapotuk következtében a munkavégzéssel összefüggő kockázatok fokozottan fenyegetnek, és akik maguk is fokozott kockázatot jelenthetnek munkavégzésük során. Ennek megfelelően csak akkor olyan munkára alkalmazhatók, mely a fejlődésüket nem befolyásolja károsan.

A cikk elkészítésében, háttérmunkában hatalmas köszönet illeti Molnár Rékát. 

(Borítókép: picture alliance / Getty Images Hungary)"
111,techtud,"A gyógyszerfejlesztés hagyományosan méregdrága művelet. Nem kis részben azért, mert még a kezdetben nagyon ígéretesnek vélt molekulák nagy része is elvérzik a kutatás, illetve a tesztelés későbbi szakaszában, és így minden ráköltött fillér megy a levesbe. Természetes, hogy minden gyógyszeripari cég igyekszik hatékonyabbá tenni a fejlesztés folyamatát, ezzel ugyanis költségeket takaríthatnak meg (illetve persze a gyorsabban kifejlesztett, jobb gyógyszer az egész emberiség javára válik, de azért ez mégis csak egy üzlet, ahol a profitról szól minden).
Új hatóanyagokra alapvetően két megközelítéssel lehet bukkanni: vagy előállítunk rengeteg molekulát próba-szerencse alapon, majd teszteljük, hogy hatnak-e nekünk előnyös módon a különféle betegségekre, vagy a megcélzott tünetegyüttes molekuláris mechanizmusait jól ismerve szándékosan olyan vegyületet tervezünk, amely kisebb-nagyobb valószínűséggel az elvárt funkciót fogja ellátni. Persze mindezt könnyebb mondani, mint megcsinálni, viszont a mesterséges intelligencia, a kiterjesztett valóság, illetve a gépi tanulás javíthatja az eredményes tervezés esélyeit.
A digitális technológiák elősegítik az értékteremtést a kutatásaink során. Segítik a gyógyítás szempontjából releváns betegségmechanizmusok azonosítását és a reményteljes molekulák felfedezését
– mondta Michel Pairet, a Boehringer Ingelheim (BI) igazgatótanácsának innovációért felelős tagja.
A cég egyik fejlesztése, amely az NTC (Új terápiás koncepciók) névre hallgat, abban segíti a kutatókat, hogy a betegségek mechanizmusaival kapcsolatos alapkutatásaik eredményeit (illetve más kutatóintézetek szakirodalomban elérhető egyéb eredményeit) más összefüggésben láthassák, mint erre általában lehetőségük van. A jelenleg még fejlesztési fázisban lévő projekt elemzi az adott területről elérhető eredményeket, és azokat a legkülönfélébb szempontok alapján rendezi csoportokba. Ezáltal olyan összefüggéseket azonosíthat, amelyek a kutatók elől rejtve maradtak volna.
Még előrehaladottabbak a molekulatervezéssel kapcsolatos mesterségesintelligencia-kutatások, ahol már egy mobilalkalmazás is meg tudja becsülni, hogy a kutató által elképzelt molekula stabil lehet-e, nem bomlik-e le a szervezetben még azelőtt, hogy kifejtené a hatását. Az alkalmazás, amely az ADAM (fejlett tervezőasszisztens a molekulákhoz) algoritmust futtatja, a kért szempontoknak megfelelően lépésről-lépésre változtatási javaslatokat tár a kutató elé a molekula felépítését illetően, amelyet az ember vagy elfogad, vagy nem.
Az algoritmus több százmillió adatpontot tartalmazó adatbázisból dolgozik, amely a BI története során tett felfedezések jó részét tartalmazza.
Az adatpontok a molekulák fizikai tulajdonságait, különféle reakciókban mutatott viselkedésüket tartalmazzák. Ezeket elemezve dolgozik a big data-, illetve gépi tanulásos megoldásokat felvonultató algoritmus, és például azokat a molekularészleteket emeli ki a kutatóknak, amelyek a korábbi tapasztalatok alapján problémásak lehetnek. Ebben az esetben sokszor egy-egy atomcsoport hozzáadásával stabilizálható a vegyület.
Vagyis az ADAM főként abban segíti a kutatókat, hogy ne fussanak bele folyton ugyanazokba a buktatókba, amellyel elődeik esetleg már évtizedekkel korábban megbirkóztak (és vagy győztek vagy elbuktak). Praktikusan végtelen számú vegyületvariáció képzelhető el még a klasszikus kismolekulás gyógyszerhatóanyagok fejlesztésekor is (és akkor a fehérjetípusú modern hatóanyagokról nem is beszéltünk), senki nem lehet képes a sok millió molekulát észben tartani.
Az emberi szervezet biológiai folyamatai rendkívül összetettek, ugyanakkor vannak olyan kérdések a gyógyszerkutatásban, amelyek újra és újra felbukkannak. A digitális asszisztensek segítségével e tekintetben sokkal hatékonyabban leszünk képesek dolgozni a közeljövőben. Az ADAM ebből mutat ízelítőt
– érvel Matthias Zentgraf, a BI ADAM-ért felelős kutatója. A digitális trendek a gyógyszerkutatás olyan szegmenseibe is beszűrődnek, amelyeket első látásra igen merevnek és nehezen változtathatónak gondolnánk. Természetesen folyamatos verseny dúl a különféle cégek között az új hatóanyagok kifejlesztéséért, amelyeket villámgyorsan szabadalmaztatnak, nehogy a konkurencia kiszagolja, és ő tegye meg elsőként az iparjogvédelem legfontosabb lépését. Vannak ugyanakkor olyan hangok, amelyek szerint a gyógyszerek több évtizedes szabadalmi védettsége gátat vet az innovációnak és lelassítja az új és sok esetben jobb gyógyszerek kifejlesztését.
Ugyanakkor mások úgy vélekednek, hogy éppen a szabadalmi védettség teremt biztonságos innovációs környezetet,
hiszen a fejlesztő cég a szabadalom révén biztos lehet benne, hogy találmányának gyümölcseit 20 évig csak ő arathatja le, és ez esélyt teremt arra, hogy visszakeresse a befektetett milliárdokat. Ezt az ellentmondást már több gyógyszercég, így a BI is úgy próbálja feloldani, hogy a szerzői jogi védettség alternatív megoldásaihoz hasonló “open access” konstrukciókat kínál a tőle független gyógyszervegyészeknek. Az opnMe.com oldalon szerte a világról jelentkezhetnek kutatók, és ha kedvezően bírálják el a pályázatukat, akkor a 30 rendelkezésre álló (BI által szabadalmaztatott) molekula közül kaphatnak ingyen mintákat, amelyekkel aztán kísérletezhetnek – és cserébe a BI nem fogja őket szabadalomsértés miatt kiperelni a gatyájukból is.
Néhány hónap alatt eddig összesen 1700 mintát postáztak a jelentkezőknek. A reménybeli gyógyszerhatóanyagok szív- és légzőszervi betegségek, anyagcsere-rendellenességek, illetve fertőzések ellen lehetnek hatásosak. Hamarosan már a légzőszervi betegségek gyógyításában használható génterápiához szükséges adeno-asszociált vírusokat is postáznak az érdeklődő kutatóknak. E széleskörű együttműködéstől a gyógyszerfejlesztés felgyorsulását várják. Egyértelmű, hogy a modern gyógyszerkutatásban a gyorsaság a legfontosabb kényszer. A hatóanyagok kifejlesztését és a klinikai teszteket is fel kell gyorsítani egy cégnek, amely állni akarja a versenyt. E cél elérése ma már csak a digitalizáció révén lehetséges.
A digitális technológia nemcsak azt teszi lehetővé, hogy a termékeink hatásosságát és biztonságosságát tudjuk értékelni közel valós időben, de az új felhasználási területekre is rávilágíthat. Emellett a klinikai teszteket is felgyorsítja. A scleroderma okozta ritka tüdőbetegség ellen kifejlesztett hatóanyagunk klinikai tesztjeit kevesebb mint hat hónapon belül be fogjuk fejezni, miközben ugyanez korábban négy-öt évig tartott volna. Ha tehát sikeres lesz a teszt, akkor a betegek több mint négy évvel korábban hozzájuthatnak a gyógyszerhez
– mondta Hubertus von Baumbach, a BI igazgatótanácsi elnöke.
A BI-nek a humán üzletág mellett van állatgyógyászati részlege is, és ezt sem kíméli a digitalizáció. Természetesen az állattartásban más típusú aggodalmak övezik a betegségek terjedését, illetve az állatok egészségi állapotát. Haszonállatok esetében a későn felismert betegségek akár az állattartó vállalkozás tönkremenetelét is eredményezhetik. Egy belga startuppal, a Soundtalksszal együttműködve egy pilot projekt keretében olyan rendszert fejleszt a BI, amely disznótelepeken képes a köhögéssel járó felső légúti fertőzések megjelenését minden korábbi vizsgálati módszernél hamarabb detektálni.
A rendszer lelke néhány vezeték nélküli mikrofon, amelyet a malacok fölött helyeznek el az ólban. Amikor több száz sertés röfög, nyüszög egyszerre, az emberi fül gyakorlatilag képtelen elkülöníteni a köhögéseket. Ráadásul egy-egy köhintés még nem is jelent semmit, hiszen simán lehet, hogy a malac csak félrenyelt valamit. A Soundtalks mikrofonjai, illetve a mögöttük dolgozó algoritmus hangtani elemzésnek veti alá a rögzített hangzavart, és kiszűri belőle a köhögéseket. Amint ezek frekvenciája a problémás határ fölé emelkedett, értesítést küld a rendszer a gazdának és az állatorvosnak arról, hogy
valószínűleg járvány ütötte fel a fejét a disznók között.
Ma már nem a technika fejlettsége határozza meg leginkább, hogy az efféle informatikai módszerek elterjednek-e a mindennapi gyakorlatban, hiszen ehhez már adottak a technikai feltételek. Az pedig, hogy az emberek készek lesznek-e a korábban a kizárólagos kompetenciájukba tartozó kérdésekben hallgatni az algoritmusok javaslataira, azt ma még senki sem tudja."
112,techtud,"Idén március végén volt 25 éves a magyarországi GSM mobilszolgáltatás, a negyedszázados évforduló apropóján GSM - Generációk Saját Mobiljai címmel kiállítás nyílt a szegedi Szent-Györgyi Albert Agorában. Az időszaki kamarakiállítást a Neumann János Számítógép-tudományi Társaság (NJSZT) szervezte, és a társaság Informatika Történeti Kiállításának második emeletén tekinthető meg szeptember elejéig.
A tárlatot április 15-én Beck György, a NJSZT elnöke nyitotta meg. Beck topmenedzserként már négy évtizede aktív a hazai infokommunikációs iparban, tizenkét éve dolgozik a mobil távközlési szektorban. ""A mobil távközlés az elmúlt évtizedben a számítástechnikánál is látványosabb átalakuláson ment át: a számítógépek gyakorlatilag beköltöztek a zsebeinkbe. Tizenkét évvel ezelőtt még a billentyűk dominálták a telefonok külsejét, mostanra pedig már a kijelzők uralják azt. A tárlaton kiállított készülékek rendkívül érzékletesen szemléltetik, hogyan változott a mobiltelefonok formaterve a készülékek használati módjának megváltozásával párhuzamosan, vagyis a szimplán beszélgetésre használt eszköz hogyan változott tartalomfogyasztást-, és előállítást is szolgáló interaktív eszközzé"" – mondta Beck György a megnyitón.A vitrinekben több száz telefon és hozzájuk tartozó kiegészítő látható (a SIM-kártyák evolúcióját is nyomon lehet követni, nemcsak a készülékek átalakulását), a kezdetleges személyhívóktól egészen az utóbbi idők okostelefonjaiig. Bár a kiállított készülékekhez nem lehet hozzányúlni (pedig de szívesen kézbe vettünk volna és megnyomkodtunk volna pár telefont!), a látvány így is több mint szórakoztató:
valóban lenyűgöző látni, hogy milyen változáson ment át pár rövid évtized alatt a mobiltelefonálás.
A közszemlére tett telefonokat látva rögvest felelevenedtek a nyolcvanas-kilencvenes évek, a hőskor, amikor még majd mindenki bunkofonnak nevezte és lenézte a mobilokat, majd a robbanásszerű terjedés, a mindent átható, nemre, korra, társadalmi helyzetre tekintet nélküli mobilpenetráció évei – emlékeznek még, amikor a színes magazinok operátorlogókat, csengőhangokat, WAP-on letölthető játékokat hirdettek oldalakon át?A kiállításon a népszerű modellek mellett egy sor ritka, különleges mobiltelefon, sőt néhány prototípus is helyet kapott. Az alábbi válogatásban a kedvenceinket szedtük össze, némelyiknél pedig kicsit nosztalgiáztunk is.

 Borítókép: a Nokia 8110i bekapcsolásakor a monokróm kijelzőn megjelenő, a Sixtus-kápolna mennyezeti freskóját (Ádám teremtése – Michelangelo) idéző pixelrajz. 
"
113,techtud,"Száz éve nem látott tömegekben lepték el idén a vándorló bogáncslepkék Libanont, a Közel-Keletet sújtó heves téli esőzések nyomán kivirágzott mezőkön.
""Utoljára 1917-ben jegyeztek fel ilyen méretű vándorlást"" - mondta Magda Bou Dagher Kharrat, a bejrúti Szent József Egyetem növénygenetikával foglalkozó professzora.
Az Afrikából Észak-Európába tartó, több milliónyi bogáncslepke (Vanessa cardui) lenyűgöző látványt nyújt. A professzor elmondta, hogy mivel a fekete, fehér és sárgásbarna színű lepkék nem csupán a hegyeken, mezőkön és erdőkön haladnak át, hanem a falvakat és a városokat is érintik, ezért azok az emberek is megcsodálhatják őket, akik általában távol maradnak a természettől.
""Ami idén történt, azt fel kellene jegyezni a történelemkönyvekben"" - jegyezte meg Bou Dagher Kharrat.
(MTI)"
114,techtud,"Egy 3500 éves sírt, valamint egy legkevesebb i. e. 1069-ből való koporsót és benne egy múmiát tártak fel a régészek a dél-egyiptomi Luxor két helyszínén, írja az MTI. A 18. dinasztia (i .e. 1549/1550-1292) idejéből való sírhely, amelyhez egy hatalmas udvar is tartozik, egyike a Draa Abul Naga nekropoliszban feltárt eddigi legnagyobb sírhelyeknek.
Az egyiptomi régészcsoport 2018 augusztusában kezdte meg a munkálatokat a templomairól híres nekropoliszban. A szakemberek több száz usébtit – az elhunytat a túlvilágon helyettesítő szolgaszobrot – találtak a sírban.
A régészek egy múmiát is feltártak Luxor egy másik ásatási helyszínén. A múmia, amelyet egy érintetlen koporsóban találtak, az i. e. 1292-1069 közötti időszakból származik.

Egyiptom az utóbbi időben nagy erőkkel dolgozik régészeti kincseinek megóvásán és a még rejtett ókori leletek felfedezésén, hogy új lendületet adjon az ország gyengélkedő turisztikai szektorának. Az elmúlt években több jelentős régészeti felfedezésről, köztük fáraósírok, szobrok, koporsók, múmiák és temetkezési helyek feltárásáról számolt be az ország.
"
115,techtud,"Kémkedést tiltó szerződést ajánlott fel a Huawei Technologies alapító elnöke Németországnak az ötödik generációs mobil hálózati berendezések biztonsági kockázataival szemben felhozott aggályok eloszlatása érdekében.
„Jeleztük a német belügyminisztériumnak, hogy a Huawei kész egy ""kémkedéstilalmi"" szerződést aláírni a német kormánnyal"" - nyilatkozta Zsen Cseng-fej (Ren Zhengfei) a német Handelsblatt lapnak adott interjúban.

                      Az ügy sokat elárul arról, hogy hányadán áll az USA és Kína, és ez hogyan befolyásolhatja a világpolitika és világgazdaság jövőjét. A kilátások egyre rosszabbak.        
A Huawei eszerint szerződésben kötelezné el magát amellett, hogy nem épít szoftveres behatolásra lehetőséget adó ""hátsó ajtókat"" mobil távközlési berendezéseibe. A cég elnöke hangsúlyozta: ha a Huawei valaha is ilyen ""hátsó ajtókat"" épített volna be távközlési hálózati berendezéseibe, azzal a világ 170 országában kiépített üzletét és összes alkalmazottjának a munkahelyét kockáztatta volna, ami ""még a halálnál is rosszabb gondolat számomra"" - fogalmazott.
A Huawei kész közbenjárni a kínai kormánynál is annak elősegítése érdekében, hogy Peking és Berlin is kössön kémkedéstilalmi megállapodást egymással. A cég elnöke szerint a szerződésben Peking elkötelezhetné magát az uniós adatvédelmi irányelvek betartása mellett is.
Az Egyesült Államok biztonsági szempontokra hivatkozva a Huawei és más kínai hálózatiberendezés-gyártó cégek kizárására akarja rávenni szövetségeseit az ötödik generációs mobil hálózatfejlesztési tenderekből. Németország viszont azon az állásponton van, hogy a hálózati biztonságot leginkább a beszállítók diverzifikálásával lehet fokozni, ezért nem is igazán hajlik egyes cégeket eleve kizárni a versenyből.

                      Az MIT a cégek elleni, embargósértés miatt indított nyomozásra hivatkozik.        
Az amerikai álláspontról szólva Ren Zhengfei a német lapnak megjegyezte: ""az 5G technológiát az amerikaiak sajnos stratégiai fegyverként kezelik. Egyfajta atombombaként tekintenek rá"". Mi ezt másként látjuk - mondta. Hozzátette: a mi felfogásunk szerint a Huawei hálózati berendezései leginkább nagynyomású csővezetékhez hasonlítanak, amelyen nagymennyiségű anyagot lehet gazdasági körforgásba hozni, mindenkihez eljuttatni.
(MTI)
Zsarolóvírusokkal és jelszólopásokkal nehezítik életünket a hekkerek.
A 24 gigás adatbázisban az alapvető személyes adatok mellett a pontos tartózkodási hely is szerepelt.
A megszerzett adatokkal akár a cégek forráskódjaihoz is hozzáférhetnek.
Oszkó Péterék a jövő biztonsági problémáira megoldást kereső cégeket akarják kinevelni."
116,techtud,"Haston Blake Fishernek már akkor 112 ezer követője volt, amikor még meg sem született. Édesanyja influenszer, aki kétéves ikreiből is gyakorlatilag a születésük után azonnal online celebeket csinált, és még meg sem született a következő gyermeke, amikor már neki is készített egy Instagram-oldalt.
Az influenszer-marketing előtérbe kerülése nem újdonság, egyre több cég gondolja úgy, hogy ha internetszerte ismert vagy sok követővel rendelkező emberek pózolnak a termékeivel, annak nagyobb vásárlásösztönző hatása lehet, mintha a tévében találkoznának az emberek a reklámokkal. Ebben több dolog is közrejátszik, a legfontosabb egyértelműen az, hogy nagyobb bizalmat szavaznak kedvencüknek, vagyis ha ő mondja azt, hogy egy termék jó és neki is van olyan vagy azt használja, akkor a követők ezt a következő vásárlásuk alkalmával figyelembe veszik. Nem csak azért, mert a kedvencüknek lelkesebben elhiszik, hogy jobb az a termék, hanem mert így kicsit hasonlíthatnak arra, akinek az életét egyébként is nyomon követik.
Másrészt tévé helyett a videómegosztók csatornáit nézik egyre többen, ráadásul online a célközönség is sokkal jobban belőhető. A költségek viszont még mindig alacsonyabbak, mint egy hagyományos tévékampány esetében, ezért a cégek előszeretettel költenek az influenszerekre még akkor is, ha sokszor kifejezetten nehéz mérni egy-egy ilyen kampány valódi sikerét. 
Hiba lenne azonban egy kalap alá venni minden olyan véleményvezért, akinek sok követője van az interneten. Ahogyan ismert emberek eddig is léteztek a világban, úgy nem meglepő, hogy a közösségi oldalakon is egyre nagyobb szerephez jutnak. Ráadásul sok esetben nincs is átfedés a klasszikus médiumokból ismert szereplők, és a Youtube vagy az Instagram sztárjai között. És ahogyan a sokak által jobban számon tartott celebek között vannak olyanok, akiknek a ténykedése megbotránkoztaó vagy túlságosan megosztó, az influenszerek között is vannak, akik leginkább a vásárolt lájkok és követők felduzzasztásával szeretnék megszerezni a reklámszerződéseket, és az egész oldaluk olyan, mint egy gigantikus, szépen komponált katalógus, amibe semmi sem kerülhet bele anélkül, hogy ne lenne megtámogatva leginkább pénzzel, de néha csak szimplán termékkel.
És vannak azok a véleményformálók, akik igyekeznek tartalmat előállítani, és nem csak szponzorált, de saját anyagaik is rendszeresen előfordulnak az oldalaikon. Hogy melyik a kifizetődőbb, azt nyilvánvalóan a nézők, követők és a megrendelők döntik el. De azért az elmondható, hogy bár sokan úgy gondolják, hogy az influenszerek klasszikusan nem tesznek semmit, csak pózolnak egy termékkel, a világszerte sikeres véleményformálók többsége komolyan felépített stratégia szerint halad, és valódi, informatív vagy szórakoztató tartalmakat állít elő rendszeresen.

Eddig még csak a felnőtt, saját döntés alapján saját sikerükön dolgozó véleményvezérekről beszéltünk, de a cikkünkben most azokra az influenszerekre fókuszálunk, akik nemhogy a nagykorúság határát, de még a tizedik életévüket sem töltötték be, sőt, sokszor újszülöttek – mégis rajtuk múlik a család megélhetése, magabiztosan mozognak a kamera előtt, rajongókkal találkoznak, és mindenféle sajtóeseményen tűrik mosolyogva, hogy órákon keresztül fotózzák vagy ide-oda irányítsák őket. Ahelyett, hogy azt csinálnák, amit minden átlagos kisgyerek, azaz játszanának. 

Nagy általánosságban a véleményvezérek megosztják a követőikkel az életük legapróbb részleteit is. Egyesek szerint hülyeség, mások szerint bátorság, hogy még egy benőtt lábujjkörömről is értesülhetnek a vadidegen követők, az viszont úgy tűnik, egyértelmű, hogy amennyiben egy influenszer családja bővül, és ezt nyilvánvalóan nyomon követik a rajongók is, akkor a gyerek is automatikusan influenszer lesz. 
„Samia születéséről a videó fent van a Youtube-on, úgyhogy szó szerint beleszületett az influenszerségbe”
– viccelődött Adam Ali, Samia édesapja a New York Timesnak. Az apa foglalkozását tekintve szintén influenszer, ahogyan felesége, LaToya is. Samia most 4 éves, 143 ezer követője van az Instagramon és 203 ezer feliratkozója a Youtube-on. A videóiban pózolgat és játszik, valamint olyan cégeket hirdet, mint a Crayola vagy a Home Style Chicken Nuggets. A szülők szerint azért nehéz ez a munka, mert sokszor a márka üzenete nem feltétlenül passzol egy négyéves gyerek nyelvezetéhez, vagy nem tudja megfelelően visszaadni azt, amit a megrendelő szeretne. Ilyenkor a szülők is szerepelnek a videókban, hogy ne legyen elégedetlenség a megrendelő részéről.

A gyerekeket nem csak gyerekeknek szóló márkák bízzák meg reklámokkal. Nem csak arról van szó, hogy kap egy új játékot vagy zsírkrétát és azzal játszik a videóban, ettől pedig majd más gyerekek is ezzel szeretnének, hanem gyakran olyan márkák is képbe kerülnek, amik igazából a szülőkre szeretnének hatni. Ebből is látszik, hogy jelenleg – külföldön legalábbis – az a trend, hogy a gyerekinfluenszerek előtt gyakran sokkal több hirdetési lehetőség nyílik, mint a szüleik előtt.

Általában először a szülők oldalán tűnnek fel a gyerekek, aztán idővel megkapják a saját oldalukat és csatornájukat is, ahogyan a saját hirdetéseiket is, és nem ritka, hogy később csomagban tudják eladni a szülők és a gyerekek csatornáit. 
A Youtube, a Facebook vagy az Instagram regisztrációhoz, országtól függően eltérő életkorbeli szabályozások vannak érvényben, de 13 éves kor alattiak nem regisztrálhatnak, a törvények tiltják, hogy ennél fiatalabbakhoz korosztály szerint célzott hirdetések jussanak el. Ez valahol érthető is, hiszen ők azok, akik még nem tudnak különbséget tenni a reklámelhelyezéses posztok és a saját tartalmak között. (Igaz, ez gyakran felnőtteknek sem megy, és fogalmuk sincs, hogy a kedvenc hírességük nem azért tesz ki magáról profi fotókat a wellness-szállodából mert örül, hogy végre telik rá, hanem mert köti a szerződése.) A kisebb gyerekek pedig végképp nem jönnek rá, hogy meddig tart a rajzfilm, és mikor kezdődik a reklám, ami például arra ösztökél, hogy kérjék szüleiktől a rajzfilmben látható szereplők plüssfiguráit.
Arra viszont egyik nagy oldalnak sincs módszere és bevett gyakorlata, hogy valóban távol is tartsák a gyerekeket a közösségi oldalaktól akár nézőként, akár aktív felhasználóként, vagy tartalom-előállítóként. A jogi hézagok elkerülésére a legtöbb gyerek adatlapján szerepel, hogy az oldalt a szülő felügyeli és kezeli, ami persze egyértelmű, hiszen a gyerekekinfluenszerek jelentős része korából adódóan írni és olvasni sem tud, de már komoly szerződések kötik őket. A legtöbb cég elsősorban a gyerekeknek hirdet, de nem elhanyagolható a szülő sem, azaz ha egy boldog kislány csirkefalatokat majszolgat, nemcsak a gyerek, de a szülő is elgondolkozhat azon, hogy legközelebb ha olyat vesz a boltban, talán az ő válogatós gyereke is megeszi - és ezzel máris célba ért a reklám.
Abban az összes közösségi oldal egyetért, hogy hatalmas felelősség ez a szülők részéről. Nemrég a Youtube a kommentelési lehetőségek letiltásával válaszolt arra a botrányra, amikor ártatlan gyerekvideók alatt jelentek meg pedofil kommentek. Ez viszont hosszú távon nem lehet megoldás, hiszen az influenszerek egyik fő erőssége, hogy válaszolnak a feltett kérdésekre vagy észrevételekre a kommentszekcióban, azaz megközelíthetőek a virtuális térben. Ezért ha nincs komment, nem érzik magukhoz olyan közel a videók szereplőit a rajongók. Az persze újabb kérdéseket vet fel, hogy a kommentek moderálása mennyire a szülő feladata vagy inkább a platformé.
A kamaszoknál egyre népszerűbb TikTok február végén kapott másfél milliárd forintnak megfelelő összegű bírságot a nem megfelelő adatvédelem miatt. A videómegosztóra rövid videókat lehet feltölteni, ahol a felhasználók általában ismert dalokra tátognak, vagy koreográfiát mutatnak. A botrányt az okozta, hogy kiderült, a kínai hátterű TikTok elődje, a Musical.ly mindenfajta érzékeny személyes adatot gyűjt a felhasználókról. Tárolták a gyerekek nevét, e-mail-címét, fényképeket, és az alapbeállítások szerint bárki láthatta ezeket, sőt kapcsolatba is tudott velük lépni privát üzenetben. A cég most azt ígéri, jobban odafigyel az adatvédelmi szabályokra, és folyamatosan ellenőrzi a felhasználók valódi életkorát. 
Kyler Fischer ikrei most kétévesek, 2,6 millió követőjük van az Instagramon. Egy fizetett poszt az oldalukon 10-20 ezer dollárba, azaz akár 5 millió forintba is kerülhet, a család Youtube-oldalán egy videó pedig ennek a többszörösét is hozhatja a konyhára. Egészen változatos, hogy mi mindent reklámoznak a lányok, az autós gyereküléstől a családi hajóútig mindent meg lehet találni az oldalukon.
„Ha nem lennének a lányok, sosem jutottunk volna el idáig” – mondja az apa, aki szerint így tudnak egy komplett csomagot nyújtani a hirdetőknek. Ott vannak a szülők, akik vállalják a felnőtt rétegnek szánt együttműködéseket, a gyerekeké a kifejezetten ennek a korosztálynak vagy szülőknek szánt hirdetések, és családoknak szánt márkákkal is együtt tudnak működni, akár mindannyiuk sok követővel rendelkező oldalán. És akkor itt térjünk vissza a harmadik gyerekükre akit már említettünk a cikk elején: a március 6-án született Halston Blake ma már 346 ezer követővel várja a reklámajánlatokat. Amiben nincs is hiány, 5 naposan már rugdalózót és fejpántot, alig néhány hetesen pedig mózeskosarat hirdetett.
Aki még nem ennyire keresett influenszer, annak is összejöhet egy-egy kisebb megkeresés, a Melissa&Doug; nevű cég például büszkén hirdette, hogy 1000 gyerekinfluenszerrel kötött olyan megállapodást, hogy posztonként 10 dollárt és játékokat kap az, aki vállalja, hogy bejegyzéseiben a gyerekek boldogan játszanak a tőlük kapott termékekkel. Ez a fajta hirdetési mód persze számtalan etikai és gyermekjogi kérdést felvet, hiszen a gyerekmunka tiltott, a méltányos juttatást pedig nehéz megállapítani egy tiltott munka esetében. Főleg úgy, hogy a munka ugyanaz, mint az ismertebb véleményvezér gyerekek esetében, a díjazás viszont szabad szemmel alig látható összeg.
Kérdés az is, hogy ezek a gyerekek színésznek számítanak-e, vagy milyen besorolás alapján lehet őket foglalkoztatni, már ha egyáltalán eljutnak addig, hogy bármilyen szerződéskötés történik. Ugyanakkor úgy tűnik, hogy külföldön sok cég nem ijed meg attól, hogy nem feltétlenül a hivatalos úton keresse meg az influenszereket.
A gyerekek esetében segítséget jelenthet, ha a szülő észnél van, ráadásul egy megbízható menedzser is segíti a munkát, viszont a tinédzser korosztály sokkal kiszolgáltatottabb.
2018 nyarán az Atlantic írta meg, hogy egyre több cég keresi meg direktben a tinédzser vagy annál is fiatalabb korosztályt, hogy velük reklámozzon ruházati vagy szépségápolási termékeket. Ez lehet egy pulóver, egy cipő vagy egy szempillaspirál és néhány körömlakk is – és ezért magával a termékkel, valamint posztonként 5–20 dollárral, azaz 1500–6000 forint közötti összeggel fizetnek. Ez az apró töredéke annak, amit az ismertebb véleményvezérek kérnének hasonló bejegyzésért, pedig a legtöbb esetben ezek a fiatalok is több ezres követőbázissal rendelkeznek.
A cégek ezzel a gyakorlattal ugyanabból az összegből több fiatalt is be tudnak cserkészni, így összességében talán több emberhez is elér az üzenetük. Ez hamarosan az egész influenszer társadalmat érintheti, mert az ismert véleményvezérek helyett a kisebbekhez kerülhetnek át megkeresések, akik nem úgy tekintenek a közösségi oldalra, mint a megélhetésüket biztosító platformra, hanem örülnek, ha esetleg hoz valami mellékest, és nem kell költeniük termékekre. A Wired nemrég a mikroinfluenszerek hatalomátvételeként írt a jelenségről.
Ugyanakkor ez a gyakorlat is felveti azt a kérdést, hogy az összeg, amit a márkák fizetnek a 18 év alattiaknak, mennyire számít etikusnak, és mennyire feszegeti a kizsákmányolás témakörét, hiszen maga a munka része és az elvárások ugyanazok, mint a busásan megfizetett társaiknál. Ráadásul a beszámolók szerint szerződéskötés sem történik az esetek többségében, így egyik felet sem védi semmi. 
Michelle Foley hatéves lánya a barátnőjével tölt fel a videókat a Youtube-ra, több mint egymillió követőjük van. Viszont ha szemügyre veszik a statisztikákat, kiderül, hogy
a nézőik többsége a 25–44 év közötti korosztályból kerül ki.
Ez elég ijesztőnek hangzik, de Foley szerint a rajongók kemény magja mégis a 8–18 évesek közül kerül ki, a statisztika csak azt bizonyítja, hogy a gyerekek a szülők felügyelete mellett, az ő felhasználói fiókukkal nézik a videókat. Mivel ezt valóban nem lehet mérni, így elképzelhető, hogy az anyukának igaza van, de az is, hogy tudtán és akaratán kívül olyannak teszi ki a gyermekeit, amit egészen biztosan nem szeretne. Ő mindenesetre arra alapozza az elméletét, hogy az utcán a gyerekeit általában más gyerekek ismerik fel és nem a felnőttek. Hogy ez valóban így van-e, vagy egyszerűen egy felnőtt nem megy oda csak úgy az utcán egy másik ember gyerekéhez, azt nem lehet tudni, de a gyerekinfluenszerekkel foglalkozó ügynökségek is magabiztosan állítják, hogy a statisztikákban megjelenő felnőtt korosztályra a legkézenfekvőbb bizonyíték, hogy a szülők regisztrációjával nézik a gyerekek a videókat. 
A legmenőbb gyermekinfluenszer által működtetett Ryan ToysReview a Forbes szerint egy év alatt 22 millió dollárt (6,3 milliárd forint!) keresett azzal, hogy játékokról mondott véleményt. Az egyik legsikeresebb főzős csatorna a CharliesCraftyKitchen havonta átlagosan 128 ezer dollárt termel, azaz több mint 36 millió forintot kap egy hónapban a 11 éves kislány és a családja a videókért, amiken főznek és süteményeket sütnek.
Hogy miért lesz egy gyerek influenszer, és milyen videókat készít szülői felügyelet mellett, az kifejezetten változatos. Van, aki játszik, vannak gyerek-divatdiktátorok, az élet nagy dolgairól őszintén és viccesen valló gyerekszájcsatornák, és vannak azok, mikor a család úgy viselkedik, mintha egy reality műsoruk lenne, amibe az is belefér, hogy a szülők szívatják a gyerekeket és fordítva. 
A szülők elmondása szerint a legnagyobb türelmet sokszor az igényli, hogy ki kell várniuk, amíg a gyerekek elkezdenek beszélni és csak utána tudnak a Youtube-on pénzt keresni.
Ráadásul nem ritka az sem, hogy a szülőket és családtagokat a már befutott gyerekek teszik híressé. 
A márkák azért szeretnek gyerekekkel hirdetni, amiért más ismert emberekkel is, azaz mert a nézők és követők nem feltétlenül úgy reagálnak rá, mint egy klasszikus reklámra, hanem sokkal inkább úgy, mint egy baráti ajánlatra. A megkereséstől a konkrét posztig sokkal gyorsabb a folyamat, ráadásul sokszor több potenciális ügyfelet el lehet érni, mint egy TV-reklámmal. Viszont a szakértők szerint óriási probléma, hogy a gyerekek nem ismerik fel, hogy egy reklámot látnak, sőt ki sem alakul bennük az a fajta kritikus szemlélet, ami alapján a felnőttek tudják, hogy a celeb nem szimpla lelkesedésből pózol kipeckelt szájjal fogfehérítés közben, hanem mert pénzt kap érte.
A tévében megvan az a fajta szabályozás, hogy hogyan kell a gyerekcsatornáknál jól érezhetően elválasztani a reklámot és a tartalmat, milyen és mennyi termékelhelyezés lehet egy-egy műsorban, és azt hogyan kell a nézők tudomására hozni. Az interneten ez nincs meg, és nyilvánvalóan az sem segít semmit, ha egy poszt mellé odaírják, hogy szponzorált tartalom, ettől még a gyerek nem fogja tudni, hogy reklámot lát. A Youtube Kids például olyan platform lenne a 12 éven aluliaknak, ahol nem futhatnak reklámba a gyerekek, ám mivel nagyon nehéz ezt ellenőrizni, sok esetben gond nélkül átcsúsznak a szűrőn gyerekinfluenszerek együttműködései nagyobb márkákkal.
A megrendelők azt mondják, ők folyamatosan egyeztetnek a gyerekeket képviselő szülőkkel vagy ügynökségekkel, és igyekeznek olyan videókat és bejegyzéseket kérni, ami mindenkinek jó. A gyerekinfluenszerek így lesznek hirtelen színészek, akiknek azt kell játszani, hogy a többi kis influenszer barátjukat hívják át ottalvós buliba, és ajándékokat bontogatnak. Amik persze mind egy cégtől jönnek, és mindannyian ezekre vágytak már régóta. Vagy ezért kell eljátszaniuk azt, hogy alig várják már iskolát, mert előtte elmehetnek nagybevásárlásra valamelyik üzletbe, ahol akciósan vehetik meg a jobbnál jobb termékeket. Ez csak két egyszerű példa az együttműködésről, amik akár életszerűek is lehetnének, de valójában az első perctől az utolsóig megrendezettek, és ez nem feltétlenül egyértelmű minden néző számára.
Nyilvánvalóan a szülők szerint ez az egész influenszerkedés olyan dolog, amit az óvodáskorú gyerek is élvez, sőt, szeretné csinálni. Nem erőltetnek rá semmit, és ha nem akarja, bármikor szólhat, abbahagyják a forgatást, vagy nem készül új videó. Ez valószínűleg így is van sok szülőnél, bár kérdés, hogy mennyire toleránsak azok a cégek, akikhez szerződés köti őket, és mennyire értik meg, hogy néhány napot csúszni fog a videó, mert a gyerek inkább a kertben játszana, és nincs kedve az egészhez. Azért az látszik, hogy sokszor olyan pénzösszegekről esik szó, ami nyilvánvalóan fáj, ha kiesik a családi kasszából, főleg, ha a szülők a megélhetésüket a gyerek szerepléseire alapozzák, és bíznak a hosszabb távú együttműködésben is.
A FamilyOfFive nevű csatorna kifejezetten népszerű volt, a két szülő mellett a gyerekek is ismertek lettek, és sorra töltötték fel a vicces-szívatós családi videókat. A siker egészen addig tartott, amíg meg nem jelentek az első olyan hangok, hogy a közzétett videók nem annyira szórakoztatóak, inkább a gyerekbántalmazás klasszikus esetei. Néhány videóban a szülők arra biztatták gyerekeiket, hogy verjék meg a másikat, de volt olyan is, hogy a legnagyobb gyerek átdobta a folyosón a legkisebbet. Több videón is látható, hogy sérüléseket szereztek a gyerekek, vagy leszidták őket a szülők valamiért, amit nem követtek el, és videóra vették, hogyan bizonygatják sírva az ártatlanságukat. A párt a bíróság is bűnösnek találta, próbaidőre bocsátották őket, de a Twitch-en és fizetős honlapjukon azóta is töltenek fel videókat.
Tavaly a SevenAwsomeKids csatorna került hasonló helyzetbe. A különböző mellékcsatornákkal együtt nagyjából 17 millió követővel rendelkező Ian Rylett az egyik rá bízott lányt levetkőztette, majd ráparancsolt, hogy szorítsa le valamivel a melleit. Bár a videókon nem látszik nyoma gyerekbántalmazásnak, a vádak után mégis intézkedéseket tett a Youtube. Ahogyan például Austin Jones szexuális bántalmazó videói sem sértették meg a videómegosztó irányelveit, de miután kiderült, hogy a férfi a hírnevét használja arra, hogy kiskorúakat hálózzon be, a csatorna letiltotta.
Néhány napja pedig a Fantastic Adventures nevű csatornát készítő Machelle Hackney ellen merültek fel olyan vádak, hogy verte és éheztette gyerekeit. Több mint 800 ezer követője volt, a videókban a hét adoptált gyereke szerepelt, akik a rendőrségnek azt mondták, hogy kemény büntetéseket kaptak, ha nem megfelelően végezték a munkájukat, azaz nem ment gördülékenyen a felvétel. A videókon boldog gyerekeknek tűntek, de ha a verés és az éheztetés nem volt elég, anyjuk olyan változatos büntetési módszereket alkalmazott, mint a fürdőszoba használatának megvonása. Egyes források szerint olyan is előfordult, hogy paprikasprayt fújt a lánya nemi szervére, fiát pedig véresre csipkedte ugyanott. A gyerekek iskolába sem jártak, és amikor a rendőrök kimentek a családhoz, az alultáplált, karikás szemű gyerekek ételt és vizet kértek tőlük.
A Youtube képviselői elmondták, hogy nagyon komolyan veszik a gyerekek biztonságát, együttműködnek gyermekjogi szervezetekkel, és azonnal demonetizálták a csatornát, azaz a család nem kapott pénzt például a videók elején futó reklámokból és nem hirdetőbaráttá nyilvánították az oldalt, azaz nem futhatnak rajta reklámok. Az anya két felnőtt fiának is bíróság elé kell állni, amiért nem jelentették a gyerekbántalmazást.
Magyarországon ilyen bántalmazásról nem érkeztek hírek – a hazai gyerek- és fiatalkorú véleményvezérek helyzetére cikkünk következő részében térünk ki. 

(Címlap és borítókép illusztráció: szarvas / Index)
"
117,techtud,"Az Ebay-oldalán 2,95 millió dollárért lehet megvenni Alan Detrich Tyrannosaurus rex csontvázát. A férfi azt mondja, nehéz megkörnyékezni a gazdag magángyűjtőket, de mivel csak ez az egy bébi Tyrannosaurus rex-csontváz van a világon, ezért nem akarja aprópénzért odaadni valakinek. 
Detrich a New York Times szerint a hetvenes éveiben jár, nagyjából három évtizede a fosszíliák kutatása a hobbija, és büszkén közölte az újsággal azt is, hogy 1999-ben a People magazin a Top 50 agglegény közé sorolta. A dinoszauruszmaradványokat a bérelt házuk kertjéből ásta ki a férfi és a testvére, és át is adták vizsgálatra a Kansasi Egyetemnek, majd az ellen sem volt kifogása, hogy kiállítsák a valóban egyedi leletet. Azt mondja, hogy az, hogy közszemlére bocsátja, végig annak a tervnek a része volt, hogy egyszer majd eladja egy gazdag gyűjtőnek. 
A kansasi természettudományi múzeum felháborítónak tartja, hogy a férfi a jó szándékukat kihasználva akarta minél feljebb nyomni az árat. Szerintük az ilyen esetek nagyon aláássák a tudományos élet megítélését, és elveszik az esélyt, hogy tanulmányozni tudják a múltat, valamint a jövőbeli generációkat is megfosztja attól, hogy megismerjék a történelmi örökségüket. 
A férfi azután tette fel az internetre a csontvázat, hogy visszakérte a múzeumtól. A hirdetésben a múzeum szavait és kutatási eredményeit is idézte, amit szintén kifogásoltak a tudományos munkatársak. Detrich megerősítette, hogy nem egyeztetett az eladásról a múzeummal, de felajánlotta, hogy szívesen hagy mintát a csontvázból, ha tovább szeretnék tanulmányozni. Azt is elmondta, hogy nem ez az első eset, hogy a tudományos élet a meggazdagodása útjába állt, ugyanis 1999-ben is volt egy Tyrannosaurus rex-koponyája, amit szintén el akart adni 5,8 millió dollárért, de a szakma felháborodása után az oldalán széttrollkodták kamu ajánlatokkal a hirdetését, így meghiúsult az üzlet. 
A mi célunk az, hogy a leletet múzeumi környezetben tudjuk, hogy minél több ember meg tudja tekinteni, amíg esetleg egy másik múzeum meg nem veszi
– mondta Anne Tangeman, a múzeum szóvivője. 
Detrich azt mondta, hogy próbálta különféle múzeumoknak eladni a leletet, de nem járt sikerrel, ezért gondolta azt, hogy az Ebay talán jobban vonzza a gazdag magánszemélyeket is."
118,techtud,"Brit tudósok remek időzítéssel, húsvét előtt közölték a kutatásuk eredményét, miszerint a nyulak a római birodalomban kerülhettek a szigetországba, ahol egzotikus kedvencként tartották őket a tehetősebbek – írja a Guardian.
Naomi Sykes, az Exeter Egyetem régészeti professzora ismertette a kutatásuk eredményét. 1964-ben Chichesterben a Fisbourne római kori palotában zajló feltárások során találtak egy kisméretű csontot. Annyira nem keltette fel a figyelmüket, hogy egy dobozban őrizgették egészen 2017-ig, amikor Fray Worley etológus azonosította, hogy valószínűleg egy nyúl maradványaira bukkantak, de a tudósok ennek sem tulajdonítottak túl nagy jelentőséget. 
Egészen addig, amíg a csontdarabot jobban meg nem vizsgálták, és ki nem derült, hogy nincsen rajta semmi olyan nyom, ami arra utalna, hogy valaki levágta volna vagy egy állat bánt volna el vele. Még ekkor is csak arra gondoltak, hogy a nyúl egyszerűen ott halálozott el, vagy valaki úgy gondolta, hogy ott lesz a legjobb hely, hogy eltemesse a kedvencét. Aztán a szénizotópos vizsgálat mindent megváltoztatott. 
Kiderült, hogy a csontok az első századból valóak. 
A Fishbourne palota az egyik legnagyobb római kori palota, ahol Rob Symmons kurátor szerint tehetősebb polgárok is éltek, és mivel nem jellemző, hogy ilyen régi nyúlcsontokat találjanak, így arra következtetnek, hogy csak a tehetősebbek tarthattak nyulakat, azt is egyfajta egzotikus kedvencként, és valószínűleg spanyol vagy portugál területről vitték át a szigetre. "
119,techtud,"Mióta az Amerikai Egyesült Államok kormánya bejelentette, hogy újra embereket küld a Holdra 2024-ben, sokan találgatják, hogy vajon hol fognak ezúttal landolni az űrhajósok. 
Az nem jelentene túl nagy előrelépést, ha most is ugyanott szállnának le, ahol 1969-ben Neil Armstrong először a Holdra lépett vagy ahol későbbi expedíciók folytak, mert így nem derülne ki sokkal több információ a Holdról annál, mint amit már eddig is tudtunk. 
Úgy tűnik, hogy a NASA eldöntötte, hogy a Hold déli sarka lesz a tökéletes célpont a következő küldetéshez. A döntést azzal magyarázzák, hogy ez az a terület, ami nemcsak amiatt fontos, mert erre még sosem járt ember, hanem mert az eddigi vizsgálatok alapján ezen a területen lehet találni például fagyott vizet, aminek a vizsgálata sokat segíthet a hosszú távú kutatásokban is. 
Tudjuk, hogy a déli-sark régióban van jég, és a megfigyelések szerint gazdag lehet más erőforrásokban is, miközben teljesen feltérképezetlen terület. Messze van az Apollo eddigi leszállási helyeitől, amik a Hold Egyenlítőjének környékét érintették, de az új környezet új kihívásokat jelenthet
– mondta Steven Clarke, a NASA Tudományos Missziós Igazgatóságának alelnöke. 
A NASA arra is rámutatott, hogy a víz létfontosságú erőforrás lenne a további vizsgálatokhoz, hiszen kiderülhet róla, hogy iható, vagy a felszerelést lehet vele hűteni, esetleg rakéták vagy a légzőkészülékek működéséhez lehet hasznos. A Holdról gyűjtött információknak pedig akár a marsi expedícióknál is haszna lehet. Annak ellenére, hogy még ember nem járt ezen a területen, a NASA elég részletes adatokkal rendelkezik a hőmérsékletéről, jeges területeiről és topográfiájáról. "
120,techtud,"Argentína nyugati részén tucatnyi, legalább 220 millió éves dinoszauruszmaradványokat fedeztek fel argentin kutatók. 
""Mintegy 10 különféle dinoszaurusz maradványaira bukkantunk, csontok tömegére, üledék szinte nincs is a területen"" – közölte Ricardo Martinez argentin paleontológus. Martinez szerint azért jelentős ez a felfedezés, mert a fosszíliák körülbelül 220 millió évesek, és ""egy olyan korból származnak, amelyről kevés ismeretünk van"".
A felfedezés kettős fontosságú, mivel dicynodonták legkevesebb hét-nyolc egyedéhez tartoznak, az emlősök ezen ősei ökörméretűek voltak.Vannak közöttük archosaurus és más őshüllő maradványok is, utóbbi a krokodilok őséé lehetett
– tette hozzá.
A tudósok úgy vélik, hogy az 1x2 méter kiterjedésű és ugyanilyen mély terület egy ivóhely volt abban az időben, amikor nagy szárazság pusztított a térségben, és a legyengült állatok ott pusztultak el, így találhatták meg ennyi különböző egyed maradványait egy helyen."
121,techtud,"Az immunrendszer egyik legnagyobb ellenségét, a HIV-vírust használtak fel kutatók egy terápiában: nyolc kisgyermeket gyógyítottak meg a veleszületett súlyos kombinált immundefektusból (SCID) – foglalta össze az MTI a felfedezést. 
A gyerekek az IL2RG génben lévő mutációk okozta X-SCID rendellenességben szenvedtek, és nincs genetikailag összeillő testvérük. Ez az a betegség, ami azt eredményezi, hogy a gyerekeknek teljesen steril körülmények között kell élniük, mert az immunrendszerük extrém gyenge vagy nem is alakult ki. A betegség miatt sok gyerek a két éves kort sem éli meg, hiszen a fertőzések már 1-2 hónapos korban megtámadják őket. Ha időben felismerik a betegséget, és van megfelelő donor, csontvelő-átültetéssel gyógyítható.
A kutatók a HIV-vírust úgy változtatták meg, hogy az ne legyen képes betegséget okozni, majd a segítségével a gyerekek genomjába juttattak egy gént, amely hiányzott a génkészletükből. A 2-14 hónapos gyerekeknek ma már teljesen jól működik az immunrendszerük. 
Az amerikai kutatók által kifejlesztett génterápiában a csecsemőktől születésük után csontvelőt vettek, és kijavították a genetikai hibát a DNS-ben. A hibátlan gént a HIV egy módosított vírusába juttatták be. A kezelésen átesett gyerekek egy hónap múlva elhagyhatták a kórházat, és azóta már oltásokat is kaptak, amikre szintén jól reagáltak. ""Immunrendszerük az összes immunsejtet előállítja, amely ahhoz szükséges, hogy védettek legyenek a fertőzésektől. Teljesen normális életet élnek, felfedezik a világot"" – közölte Ewelina Mamcarz, a St. Jude Gyermek Kutatókórház orvosa, a tanulmány egyik vezető szerzője."
122,techtud,"A Samsung kiadta újságíróknak a legújabb, összehajtogathatós telefonja, a Galaxy Fold tesztkészülékeit, hogy az április 26-i amerikai megjelenés előtt már legyenek róla olvasható tesztek, és addigra az emberek eldönthessék, hogy szükségük van-e a hitech készülékre. Hamarosan jöttek is az első cikkek, de nem éppen olyanok, amikre a Samsung számított, ugyanis több újságírónál is tönkrement a teszttelefon. 
Az újságírók arról számoltak be, hogy ahol össze kell hajtani a telefont, ott felpúposodott a kijelző, van, akinél be is tört, és olyan videók is kikerültek az internetre, ahol a képernyő egyik fele csak pislákol, mintha kontakthibás lenne. Azt nem tudni, hogy a cég hány újságírónak küldte ki a készüléket, és ebből mennyinél jelentkezett a probléma, azaz nem lehet egyértelműen következtetni, hogy mekkora a baj, de az semmiképpen sem növeli a 600 ezer forintnál is drágább készülék iránti keresletet, ha néhány nap alatt ennyi negatív kritikát kap. Mármint a kialakítása, mert azt meg kell hagyni, hogy a tudásával senkinek sem volt baja, csak hát ezzel senki sem megy sokra, ha közben viszont meghal a kijelző vagy betörik néhány nap használat után. 
After one day of use... pic.twitter.com/VjDlJI45C9
SUPER YIKES: something happened to my Galaxy Fold screen and caused a bulge. I don’t know how it happened, and I’m waiting to hear back from Samsung. It’s broken. https://t.co/p1014uB01D pic.twitter.com/3FZJkWtSKr
A történtekre a Samsung is igyekezett reagálni. Kiemelték, hogy a telefon egy védőfóliával érkezik, amit nem szabad eltávolítani. Mivel ez a tesztkészülékeknél nem volt egyértelműen jelezve, így néhány újságíró ezt eltávolította, és tönkre is ment a készülék. Ezért azt ígérik, hogy ezt egyértelműsítik a vásárlók felé is, hogy ne legyen ilyen gond. 
Szóval ha vásárol egy drága telefont, eszébe se jusson leszedni a kijelzővédő varázsfóliát, mert az a telefon lelke!
Ugyanakkor azt is meg kell jegyezni, hogy nem csak azoknál jelentkeztek gondok, akik leszedték a fóliát, és az újságírók állítják, hogy semmi extra dolgot nem csináltak a készülékkel, csak kinyitogatták és becsukták, illetve zsebre tették, vagyis használták úgy, ahogyan azt a felhasználók is fogják. A Samsung azt ígéri, hogy kivizsgálják az eseteket, és igyekeznek minél hamarabb megnyugtató választ adni az újságíróknak is arra vonatkozóan, hogy mi történt. A bizakodó tesztelők, például a Techcrunch újságírója, azt feltételezik, hogy a teszttelefonok még csak prototípusok voltak, nem a végleges, kereskedelmi forgalomban megjelenő darabok, de hogy igazuk van-e, az majd csak április végén derül ki. 
The screen on my Galaxy Fold review unit is completely broken and unusable just two days in. Hard to know if this is widespread or not. pic.twitter.com/G0OHj3DQHw"
123,techtud,"A tavalyi év legnagyobb adatvédelmi botránya a Facebook nevéhez köthető. Akkor minden létező fórumon ígéretet tettek arra, hogy ezentúl a felhasználóik adatainak megőrzése lesz az egyik legnagyobb prioritásuk. Ennek ellenére most újabb botrányba keveredtek, miután kiderült, hogy a becslések szerint másfél millió felhasználó emailes kontaktjaihoz férhettek hozzá – írja a Business Insider. A Facebook szerint mindez nem volt szándékos, az érintetteket értesítik és törlik az adatokat. 
A cég elmondta, hogy a véletlen annak köszönhető, hogy három éve megváltozott a regisztráció menete. Előtte az oldalhoz újonnan csatlakozóknak lehetősége volt arra, hogy az emailfiókjuk kontaktlistáját feltöltsék, hogy gyorsabban és könnyebben találják meg az ismerőseiket. A 2016 májusában bemutatott újradizájnolt regisztrációs oldalon viszont ez az opció is megújult, csak éppen nem úgy, ahogyan azt eltervezték. Eltűnt a szöveg erről a lehetséges opcióról, cserébe viszont automatikusan feltöltődött a kontaktlista anélkül, hogy rákérdezett volna a felhasználóknál, hogy ezt egyáltalán szeretnék-e.
Hogy a helyzet még izgalmasabb legyen, ez nem minden alkalommal történt meg, csak bizonyos esetekben, mikor a felhasználót arra kérte az oldal, hogy igazolja személyazonosságát azzal, hogy beírja az emailfiókja jelszavát. Ezekben az esetekben automatikusan elindult a kontaktlista feltöltése, a felhasználóknak utólag ugrott fel egy ablak arról, hogy a kontaktok importálása sikeres volt. 
A cég szóvivője elismerte a történteket, de azt mondja, nem tudtak erről a hibáról egészen áprilisig, és mikor a tudomásukra jutott, azonnal le is állították ezt a fajta azonosítási módot. A számításaik szerint nagyjából másfél millió felhasználót érintett a dolog, és mindenkit biztosítottak arról, hogy a kontaktokat nem osztották meg senkivel és törlik őket. ""Kijavítottuk a hibát, és értesítjük azokat a felhasználókat, akiket érinthet az ügy. A felhasználók a beállításokban ellenőrizhetik, milyen kontaktokat osztottak meg a Facebookkal"" – írták."
124,techtud,"Az emberiségnek talán még évszázadokra van szüksége, hogy másik naprendszerekbe látogasson, de most úgy tűnik, hogy egy másik naprendszer látogatott el hozzánk – legalábbis ezt feltételezik a Harvard Egyetem tudósai. 2014-ben Pápua Új-Guinea területén csapódott egy kisebb meteorit a Földbe, amiről azt feltételezik, hogy nem a mi naprendszerünkből érkezett. 
Ami a Földbe csapódik, azok általában a naprendszerünkből származnak. Azaz olyan alkotóanyagok az összetevői, amik a mi naprendszerünket is alkotják, míg a csillagközi dolgoknál más, idegen alkotóanyagokat lehet találni. Ez olyan, mintha egy palackba zárt üzenet érkezne valamilyen messzi helyről. Mintha a parton sétálva néznénk a partra mosott kagylókat, és ezzel a óceánról is tanulhatnánk
– magyarázta Abraham Loeb, a Harvard Egyetem Csillagászati Tanszékének vezetője a CNN-nek.
Loeb és Amir Siraj ennél azért jóval részletesebben is tanulmányozták a meteoritdarabot. Először is azt kellett kideríteni, hogy milyen sebességgel lépett be a Föld atmoszférájába, mert ebből meg tudják becsülni, hogy nagyjából milyen távolságról érkezett. Megnézték, hogy milyen sebességgel csapódott a Földbe, és ebből azt számolták ki, hogy olyan tízezer évre van szükség, hogy egyik csillagról a másikra jusson. Mivel nem tudják megmondani, hogy egészen pontosan honnan származik, ezért az sem egyértelmű, hogy milyen régi, de a tudósok szerint akár ősi is lehet, mert a galaxis átutazásához több száz millió évre lenne szükség. 
 Az egyik legizgalmasabb lehetőség, ami ebben a kis meteoritban rejtőzhet, hogy a naprendszerünkön kívüli élet nyomait lehet megtalálni rajta. ""Van rá esély, hogy kiderüljön, hogy az élet képes a csillagközi utazásra, mert például a meteorit magjában baktériumok vagy mikroszkopikus medveállatkák a durva körülmények ellenére is képesek lehetnek életben maradni
– mondja Loeb.
A tanulmány szerint átlagosan tízévente fordulhat elő, hogy egy csillagközi meteor a Földbe csapódjon, azaz a naprendszerünk körül rengeteg lebeghet, és egy nap ezeket is meg lehet majd vizsgálni. Az első ismert csillagközi meteorról szóló tanulmányt itt lehet részletesebben is átnézni. "
125,techtud,"Feje tetejére állíthatja az agyhalálról kialakított koncepciónkat egy szerdán publikált kutatás, melyben a tudósoknak egy BrainEx nevű rendszerrel bizonyos mértékben sikerült helyreállítania a sejtek aktivitását levágott disznókból eltávolított agyakban – írja a New York Times.
A Nature szakfolyóiratban publikált tanulmány alapján az agyak nem nyerték vissza az öntudatukat, de a kísérlet során használt, vért helyettesítő folyadékkal töltve az erek elkezdtek működni, bizonyos sejtek visszanyerték a metabolizmusukat, a kezelt agyakból származó szövet neuronjai közül néhány pedig elektromos aktivitást is produkált.
Egészen eddig az volt az elfogadott álláspont, hogy az agysejtek oxigén nélkül visszafordíthatatlanul elpusztulnak nagyjából tíz perc alatt. A kutatás során ugyanakkor olyan agyakat sikerült működésre bírni, amik órák óta nem kaptak oxigént, ez pedig annyira megdöbbentő, hogy
a halál definícióját is átírhatja.
A BrainEx projekt az amerikai egészségügyi minisztérium BRAIN kódnevű, agykutatással foglalkozó kezdeményezésének az egyik terméke, amit még Barack Obama indított be azzal a céllal, hogy feltérképezzék az emberi agyat és új eszközöket hozzanak létre az agykutatáshoz. 
Ennek a rendszernek a célja lényegében az alapvető biológiai folyamatok vizsgálata egy olyan élő agyban, ami nem kötődik testhez. Ez azért érdekes, mert korábban az agyat csak darabokban lehetett vizsgálni, ezzel a technológiával viszont a teljes szervet és annak bonyolult folyamatait egyben figyelhették meg.
A mostani kutatás során a kutatók 32 disznó agyát hagyták állni négy óráig, aztán hat órára rákötötték őket a BrainExre, hogy megpróbálják visszaállítani a sejtműködésüket. A BrainEx ezalatt az agyak egyik részét mesterséges szívként látta el egy oxigénnel, tápanyagokkal, valamint a szövetek bomlását és a sejtek halál utáni szétrobbanását gátló anyagokkal teli szintetikus vérrel. A vérrel emellett a neurális aktivitást is blokkolták, ami
A kísérlet végén mikroszkóppal vizsgálták meg az agysejteket, melyek a vérrel ellátott agyaknál aktívak voltak, a maradéknál viszont egyértelműen megfigyelhetőek voltak a károsodás jelei.
Nenad Sestan, a kutatás vezetője ezzel kapcsolatban úgy fogalmazott, hogy az agyak nem élnek, de sejtszintű aktivitás figyelhető meg náluk, ilyesmit pedig sosem sikerült még elérni egy emlős nagyméretű, korábban halott agyában. Christine Grady, az egészségügyi minisztérium bioetikai vezetője hozzátette azt is, hogy ezzel a módszerrel a kutatók olyan módon válnak képessé a sejtek és a köztük lévő kapcsolatok feltérképezésére, ami eddig nem volt lehetséges.
Az új módszer persze komoly etikai aggályokat is felvet: erre nem vonatkoznak az állatkísérleteknél érvényes szabályok, hiszen az agyak eleve egy halott állattól származnak. Egyelőre azt sem lehet tudni, hogy mi alapján döntik majd el a jövőben, hogy az elérendő célok érdekében okozhatnak-e szenvedést egy részben élő agynak.
Ez azért fontos, mert ugyan a kutatók kifejezetten figyeltek arra, hogy ne legyen elektromos aktivitás az agyakban, lehetséges, hogy ezt is vissza lehet állítani például azzal, hogy nem adják hozzá a vérhez az idegblokkolót. Önmagában a sejtszintű aktivitás is érdekes, hiszen nehéz úgy gondolni egy ilyen agyra, mint egy élőlény, de az biztos, hogy halottként sem lehet kezelni.
Emellett ráadásul azt sem lehet tudni, hogy az EEG által mért elektromos aktivitás-e az egyetlen fokmérője az agy öntudatának: senki sem tudja, hogy a sok milliárd neuronból hánynak kell aktívnak lennie ahhoz, hogy a testből eltávolított agy ""érezzen"" valamit.
A technológia a szervdonorok szempontjából is fontosnak tűnik, amire Stuart Youngner bioetikus Spanyolországot és Franciaországot hozta fel példaként. Ebben a két országban ha valakinek például szívrohama van, ami elzárja az agyától a vért, akkor a mentősök nagyjából fél óráig próbálkoznak az újraélesztésével.
Ha ez nem sikerül, akkor a szerveket egy szív-tüdő motor segítségével óvják meg a károsodástól, emellett pedig behelyeznek egy olyan eszközt, ami megakadályozza, hogy a gép által keringetett vér az agyba jusson. Erre azért van szükség, mert így az illetőnél beáll az agyhalál, ami szükséges ahhoz, hogy valaki szervdonor lehessen.
A BrainEx ugyanakkor felboríthatja ezt a folyamatot, hiszen sokkal logikusabb ezzel a módszerrel működésre bírni az emberek agyát ahelyett, hogy fél óra után már csak a szerveikre koncentrálnának. Az Egyesült Államokban egyébként nem is számít etikusnak ez a módszer, de egy BrainExhez hasonló rendszer valószínűleg arra ösztökélné a mentősöket és az orvosokat, hogy hosszabb ideig próbálják újraéleszteni a pácienseiket, ami hosszú távon kevesebb agyhalotthoz és kevesebb szervdonorhoz vezethet.
A kutatók persze azt is kiemelték, hogy még évek kellhetnek ahhoz, hogy egyáltalán kísérletezni kezdjenek a technológiával embereken is, de azt nem zárják ki, hogy belátható időn belül sztenderddé válhat az agyi újraélesztés."
126,techtud,"Töretlenül szenvednek a gyártók a tabletek piacán, az eladási számok alapján ennél jobbat nem mondhatok róluk, de legalább fejlődnek a gépek, és egyre közelebb kerülnek a laptopokhoz. A két vezető mobilgyártó, a Samsung és az Apple vadiúj középkategóriás tabletjeit hasonlítom össze, amelyek árban még a józan ész határán belül maradnak.
Persze a Galaxy Tab S5e és az iPad Air teljesen eltérő igényeket szolgál ki.
Közös tulajdonságuk a vékony és könnyű kialakítás – szinte kirepülnek a kezeinkből, annyira pehelysúlyúak, főleg a Tab S5e a maga 400 grammjával. A nálunk járt példányoknak a színe is teljesen ugyanolyan sötétszürke. Fantázianevekkel nem foglalkozunk, maradjunk annyiban, hogy ez a szürke dögösebb árnyalata.
A tesztidőszak hetében annyi kiderült, hogy mindkét tablet alkalmas a legtöbb otthoni számítógép helyettesítésére. Van pár olyan feladat, amihez a tablet önmagában nem elegendő vagy nem a legpraktikusabb eszköz (ilyen például a nyomtatás, a fájlok archiválása), ám ezek sem feltétlenül igénylik a számítógépet. Én egy kétlemezes Qnap NAS-sal oldom meg az archiválási feladatokat, és arra akár egy nyomtatót is ráköthetnék. De még a tévét is pótolni lehet bizonyos mértékig, a Digi online műsorsugárzásától a Netflixig mindent nézhetünk tableten mostanában.
Lényeges szempont egy tabletnél, hogy jó legyen a multimédiára, és ebből a szempontból a Samsung Tab S5e kialakítása a nyerő. Négy hangszóró van a készülék négy sarkában, míg az Apple hangszórója álló helyzetben alul található, tehát amikor elforgatva filmet nézünk, az iPad egyetlen irányban szól, még csak sztereónak sem mondható. Jó a Tab S5e 16:9-es képaránya, és a keskeny kávája is kényelmes, e két tulajdonsága miatt az egész gép kicsi, és hüvelykujjal könnyen elérhető a virtuális billentyűzet, amikor kézben tartott tablettel próbálunk szöveget beírni. 
A Tab S5e ujjlenyomatolvasós gombja a készülék peremére került, a hangerőállító mellé. Érdemes mindkét kézről pár ujjal betanítani a beléptető rendszert, mert mindig máshogyan esik kézre a leolvasó. Amikor fektetve van előttünk, a bal mutatóujjal oldható fel könnyen a kijelzőzár, álló helyzetben viszont a jobb kezünkkel érjük el kényelmesen a gombot. Vagy egyszerűen érdemes inkább az arcfelismerést használni.
A töltő usb-c típusú és multifunkciós, ezzel akár monitorra vagy projektorra is köthető a tablet. A gép bal peremén pedig találunk még egy mágneses csatlakozót, amelyre az opcionális billentyűzet köthető.
Az iPad Air kinézetre az Apple olcsóbb tabletjeihez igazodik, a kávája vastag, hogy elférjen rajta az ujjlenyomat-olvasós kerek gomb. Az arcfelismerést meghagyták az iPad Pro százezer forinttal magasabb árszintjének. Bármennyire is maradinak tűnik az Apple megoldása, ez még mindig nagyon praktikus, és megbízhatóbban végzi el az ujjaink azonosítását, jobban kézre esik, mint a Samsungé. Az utóbbit rendszeresen keresgélni kellett, hogy az adott helyzetben éppen melyik sarokban található.
Bár alul elég nagy az iPad Air kávája, álló helyzetben az oldalain egészen keskeny, és ennek hála elég jól lehet a virtuális gombokkal szöveget írni. Pedig az eltérő képarány miatt eleve szélesebb az iPad, mint a Tab S5e. Van még egy előnye az új iPad Airnek, ez a tollal való használat. Ennél a 10,5 colos méretnél már elég nagy a kijelző felülete ahhoz, hogy szépen tudjunk rajzolni és kézzel írni. A Noteshelf 2 a kedvenc appom, ezzel olyan profi jegyzeteket készíthetünk, hogy soha többé nem akarunk füzetbe írni semmit.
A tollat a tablet Lightning portjára csatlakoztatva kell tölteni, ami egy vicc, az ergonómia szöges ellentéte, érdemes beszerezni hozzá egy külső dokkolót, hogy ne kelljen attól rettegni, hogy beletörjük a töltőfejet a tabletbe. Az viszont egy remek húzás volt az Apple-től, hogy egy olyan kiegészítőt tett elérhetővé, ami korábban csak a sokkal drágább iPad Próval működött. A tollat azért kell tölteni, mert bluetooth-kapcsolaton kommunikál a tablettel, hogy minden pillanatban közölni tudja a dőlésszögét, és hogy mennyire nyomtuk oda a kijelzőhöz – odapréselve erősebb vonalat húz, eldöntve pedig satíroz, ahogy a ceruzák is.
Nagy kár, hogy a Samsung kihagyta a tollal írás lehetőségét, és inkább arra fókuszál – a termékleírásban is ezt domborítja ki –, hogy ez az első Bixby 2.0-s tabletje. Valamint arra, hogy a tablet működik a Galaxy S mobilokon bevezetett Dex módban, amikor a tabletes-szórakoztatós grafikus kezelőfelület átalakul, és egy számítógép asztalának kinézetét veszi fel. Ezt alapvetően egérrel és billentyűzettel való használatra tervezték, vannak egymás mellé helyezhető ablakok, startmenü. 
sokkal gyorsabban és hatékonyabban tudunk egyszerre több appban dolgozni, mint az Apple iPaden.
A Dex mód úgy is bekapcsolható, hogy csak a tableten használjuk, de egy usb-hdmi adapterrel külső monitoron is megjeleníthető az asztali nézet, hogy egészen olyan érzés legyen rajta dolgozni, mintha egy pc előtt ülnénk. Ilyenkor a tablet működhet extra kijelzőként, és más tartalmakat jeleníthetünk meg rajta, mint a monitoron, de akár az egér és a billentyűzet szerepét is el tudja látni, ha a touchpadként való használatot aktiváljuk.
Az iPad Air az a tablet, amit az iskolában jegyzetelésre, rajzolásra, grafikus tervezésre tudunk használni, de egy pihentető sorozatnézésre is kiváló. Hangban gyengébb, kijelzőben viszont erősebb. Mivel a 2018 őszi iPhone-ok processzora került bele, a sebességére nem lehet panasz, fürgén dolgozik. Az alapváltozat 64 GB beépített tárhellyel 195 ezer forintba kerül, és ha hozzácsapjuk az Apple Pencilt, akkor máris 230 ezer forintnál járunk. Most átlagosan körülbelül ennyiért vesznek az emberek laptopot, és biztosan van egy réteg, aki sokkal többre képes egy ilyen tablettel. Az Apple drágán adja a 4G-t, annak a változatnak 240 ezerről indul az ára. 
Jóval alacsonyabb árról startol a Samsung Galaxy Tab S5e, amely szintén 64 GB tárhellyel 150 ezer forintért kapható. Ez sokkal inkább a hagyományos irodai munkákhoz és a szórakoztatáshoz köthető. Még a repülőgép turistaosztályán is simán elfér a tálcán, hogy megírjunk pár leszálláskor elküldendő emailt, finomhangoljunk doksikat és megnézzünk pár letöltött sorozatepizódot. A 4G/LTE-s változat sem sokkal drágább, 170 ezer forintba kerül.

Az Apple iPad Air teszteszközt az iSTYLE adta kölcsön nekünk.


(Borítókép: Kaszás Tamás / Index) 
"
127,techtud,"Kimutatták az űrben az univerzum legrégebbi, az ősrobbanás után létrejött molekuláját: a hélium-hidrid ionokat évtizedek óta keresték a tudósok. 
A felfedezés segíthet az univerzum korai fejlődési szakaszának jobb megértésében, mondta Rolf Güsten, a bonni Max Planck Rádiócsillagászati Intézet kutatója és csapata a Nature című tudományos lapban. 
A hélium-hidrid ionok voltak az első molekulák, amelyek 13,8 milliárd évvel ezelőtt bekövetkezett ősrobbanás után kialakultak,
bár az ionizált hidrogén és hélium kötéséből álló ionok létezését már 1925-ben kimutatták laborban, az űrben sokáig felfedezetlenek maradtak.
""Eddig egyszerűen nem léteztek megfelelő detektorok"" - mondta Güsten. 
Több mint tíz éven át dolgozott a szakértő kollégáival, míg kifejlesztettek egy olyan nagyfelbontású spektrométert, mely érzékelni tudta az űrben a molekula sajátos infravörös sugárzását. A döntő jelentőségű méréseket végül egy repülő csillagvizsgálóvá alakított Boeing 747-esen végezték. A molekulát egy a Földtől 3000 fényévnyire lévő planetáris ködben találták meg. 
(MTI, NASA)"
128,techtud,"Egy új kutatás szerint már viszonylag kevés feldolgozott, vagy vörös hús is növelheti a vastagbélrák kockázatát, ráadásul előbbiből még kevesebbet kell megenni egy nap ahhoz, hogy nagyobb legyen a megbetegedés esélye – írja a CNN.
A brit kutatók az Internal Journal of Epidemiology című folyóiratban publikálták a tanulmányukat, ahol többek közt azt írták, hogy azoknál, akik napi 76 gramm vörös és feldolgozott húst ettek – ami egyébként jelenleg az ajánlott mennyiség – húsz százalékkal nőtt meg a bélrák esélye azokhoz képest, akik naponta 21 gramm ilyen húst ettek.
A tanulmányból emellett az is kiderült, hogy az olyan feldolgozott húsoknál, mint a bacon és a kolbász, még a vörös húsnál is nagyobb a kockázat. A kutatás szerint
Összehasonlításképp egy szelet sonkában 23 gramm feldolgozott hús van, egy nagyjából 226 grammos steakben pedig 163 gramm tiszta vörös hús van. A jelenleg érvényes brit irányelvek azt javasolják az embereknek, hogy ne egyenek naponta több vörös és feldolgozott húst 70 grammnál.
Az eredmények erősen utalnak arra, hogy akik heti négy vagy annál több alkalommal esznek ilyen húsokat, azoknál nagyobb a bélrák kialakulásának az esélye, mint azoknál, akik kevesebb mint heti két alkalommal esznek ilyet.
– mondta Tim Key, a tanulmány társszerzője, hozzátéve azt is, hogy Nagy-Britanniában eddig csak a kilencvenes évek kutatásaira tudtak támaszkodni, de az ő kutatásukkal frissebb adatokból lehet dolgozni.
A kutatás emellett rámutatott arra is hogy az alkoholfogyasztás is növeli a végbélrák kialakulásának kockázatát, a kenyérben és a müzliben található rostok viszont csökkentik ezt. A WHO egyébként már négy évvel ezelőtt megállapította lényegében ugyanezt, és a valószínűsíthetően rákkeltő anyagok csoportjába sorolták a feldolgozott és a vörös húsokat."
129,techtud,"Április 12-én mindenki bizakodó volt, mikor a Falcon Heavy második startjával is minden rendben ment. Úgy tűnt, hogy a gyorsítórakéták és a központi mag is épségben visszaért, de a rakéta központi magja a partra vontatás során a vízbe esett. Most Elon Musk Twitteren jelezte: úgy tűnik, hogy a rakéta hajtóműve ennek ellenére rendben van, de várnak még a vizsgálatok eredményére. 

A start után nyolc perccel a két gyorsítórakéta szinkronban landolt a Cape Canaveral-i bázis egymás melletti landolózónáiban, rá két percre pedig a rakéta központi magja sikeresen landolt az Atlanti-óceánon várakozó Of Course I Still Love You drónhajón. Ez a mozzanat az első Falcon Heavy-küldetéskor sikertelen volt, de most úgy tűnt, minden a legnagyobb rendben, annak ellenére is, hogy most nagyobb magasságból kellett visszatérnie az egységnek.

A siker után azonban a drónhajó nem tudott visszatérni a bázisra az erős hullámzás miatt, a rakéta pedig a tengerbe esett. A közlemény szerint az egyre erősödő hullámzás miatt a rakéta először elkezdett megcsúszni, aztán a vízbe esett.
A szakemberek leszögezték, hogy az eset semmilyen hatással nincs a jövőbeni missziókra, Musk pedig a Twitteren azt írta, hogy úgy tűnik, hogy a rakéta hajtóműve rendben van. 
Engines seem ok, pending inspection
Összeszedtük, mit lehet jelenleg tudni a SpaceX-űrhajó felrobbanásáról, és a lehetséges következményekről. Az egész privát űriparra hatással lehet a baleset."
131,techtud,"A Mars-kutatásról szóló hírek egyre több embert tartanak izgalomban, és egyre többeket foglalkoztat, hogy vajon milyen lehet a Marson élni, ha már maga Elon Musk is úgy tervezi, hogy ellátogat oda, és mivel az még nem teljesen tisztázott, hogy vissza is lehet-e jönni, ezért nagy valószínűséggel ott is marad. 
Aki azonban nem szeretne ilyen hosszú távú elköteleződést tenni a marsi életével kapcsolatban, az ellátogathat a Góbi-sivatag közepére, ahol most már a nagyközönség előtt is megnyílt a Mars-bázis 1 nevű látványosság. A cél az volt, hogy fiataloknak és leendő űrhajósoknak mutassák meg, hogy milyen lehet az élet a Marson. 
A bázison kilenc kupolás tetejű épületben lehet kipróbálni, hogy vajon milyen az élet egy olyan bolygón, ahol még senki sem járt. Az épületekben van üvegház, irányítóközpont, lakótereket is ki lehet próbálni, sőt a sivatagban expedíciókra is lehet menni, pont olyan felszerelésben, mintha tényleg a Marson indulna neki az ember a vadonnak. 
Kína szeretné felvenni a versenyt az Egyesült Államokkal az űrkutatásban is, a terveik között az szerepel, hogy belátható időn belül embert küldjenek a holdra. A központot egyelőre a diákok előtt nyitották meg, de C-Space nevű cég azt ígéri, hogy jövőre a turistáknak is elég lesz Kínáig utazni, hogy megtapasztalják a marsi életérzést. 
Bónuszként még a mozgó felhőkről is csinált pár képet.
Csak sajnos elektronmikroszkóp híján nem fogja tudni lefotózni.
Aztán jött a száraz időszak, és hirtelen eltűntek a bolygó felszínéről."
132,techtud,"Július közepétől lép életbe az a törvény Angliában, ami a 18 év alattiak védelmében nehezebbé teszi, hogy pornóoldalakat nézegessenek a felhasználók a neten. A szigorítás után nem lesz elég rákattintani, hogy az illető elmúlt 18 éves, hanem igazolnia kell azzal, hogy személyes adatokat, többek között a születési idejét adja meg, hivatalos dokumentummal alátámasztva ezek valódiságát. Ha ezt nem teszi meg, akkor a szolgáltató letiltja a felnőtteknek szóló tartalmakat – írja a BBC.

A szabályozás nem érint olyan oldalakat, mint például a Twitter, az Imgur vagy a Reddit, mert a törvény szerint csak azoknak az oldalaknak kell szigorú ellenőrzést bevezetni, ahol a tartalom több mint harmada pornó. Sőt az olyan oldalakat sem érinti, amik ingyenesek és reklám sem fut rajtuk, vagyis nem profitszerzés a cél, hanem pusztán közszolgálati jelleggel lehet rajta pornót találni.


Azt sem szabályozták, hogy egyszerűen, VPN-en keresztül ki lehessen játszani a rendszert, így a törvény kritikusai szerint az egész szabályozás nem sokat ér, a tinédzsereket nem ez a törvény fogja megvédeni attól, hogy pornót találjanak az interneten. Margot James digitális miniszter szerint azonban a világ első ilyen szabályozása azt segíti elő, hogy az Egyesült Királyság lesz a világ legbiztonságosabb helye ahhoz, hogy online legyen az ember. Az intézkedéstől azt várják, hogy a 18 év alatti fiatalok nem jutnak majd hozzá számukra tiltott tartalmakhoz. 
"
133,techtud,"A Nemzetközi Űrállomáson folyik éppen egy egérkísérlet, amiben azt vizsgálják a kutatók, hogyan viselkednek az egerek súlytalanságban."
134,techtud,"A TikTok az egyik legnépszerűbb közösségi oldal a fiatalok körében. Eddig a gyerekek személyes adatainak védelmével voltak problémáik, de most Indiában pornóterjesztés miatt kerültek bajba, ugyanis a videómegosztót néhányan pornó megosztására használták – írja az Independent."
135,techtud,"A CRISPR-Cas9 nevű génszerkesztő néhány év alatt felforgatta a tudományos világot. A technológia lehetővé teszi kutatóknak a DNS célzott szerkesztését, pontosan és minden eddiginél rugalmasabban. A kutatók egy része szerint ez jelentheti a megoldást a vírusokkal, betegségekkel vívott harcban, de akár ellenállóbb növényeket is lehet majd a segítségével termelni. A kritikusok azonban túl gyorsnak tartják a módszer terjedését, miközben a lehetséges kockázatokról és következményekről túlságosan keveset tudunk.
Tudományos körökben is nagy vitát kavar, hogy mennyire etikus a a használata, ha emberek génszerkezetét módosítják. A legnagyobb felháborodást az váltotta ki, mikor kínai tudósok közreműködésével állítólag génszerkesztett újszülöttek jöttek világra. Azért csak állítólag, mert Ho Csienkuj nem hozta nyilvánosságra a munkáját, így nem tudni, hogy valóban történt-e génszerkesztés. Mindenesetre a tudóst őrizetbe vették, az Egészségügyi Világszervezet pedig elítélte, hogy reprodukciós célokra használják a génszerkesztést. Döntésüket azzal magyarázták, hogy a DNS-ben bekövetkező változások továbböröklődhetnek a következő nemzedékekre.
Az NPR szerint most viszont zöld utat kapott egy olyan kutatás, ami a CRISPR módszerrel gyógyítaná a rákot. A tanulmányt a Pennsylvania Egyetem jegyzi, és szóvivőjük megerősítette, hogy két pácienst kezelnek génszerkesztéssel. Az egyik betegnek többszörös mielómája, a másiknak szarkómája van, egyikük állapota sem javult a standard kezelések után sem. 
Nem ők, de több kanadai, amerikai és európai orvoscsoport is bejelentette már, hogy a CRISPR segítségével szeretnének különböző betegségeket gyógyítani, így úgy tűnik, hogy 2019 lehet az az év, amikor sorra jöhetnek az orvostudományi áttörések – legalábbis ezt remélik a kutatók. 
Ho Csienkuj embriók génszerkezetét szerkesztette, és ez azt jelenti, hogy ezt a módosított szerkezet öröklődhetne generációkon keresztül. Ráadásul mindezt akkor tette, amikor nem is volt egyértelmű, hogy a CRISPR ilyen jellegű felhasználása mennyire biztonságos. Azóta újabb változata van a CRISPR-nek, és orvosi felhasználás során az egyének DNS-ében végeznek módosításokat, ami miatt nem lehetnek disztópikus félelmek az emberi faj újratervezéséről, ráadásul ezeket a tanulmányokat nagyon óvatosan és körültekintően készítették elő annak érdekében, hogy minden zavaró vagy nem várt következményt elkerüljenek.
Eddig a legtöbb hasonló kutatást Kínában végezték, most viszont a Pennsylvania Egyetemen a páciensek immunrendszerének sejtjeit módosítják, majd visszaültetik a páciensbe. A teória az, hogy a módosításnak köszönhetően az immunrendszer elpusztítja a rákos sejteket, de ennél több és részletesebb információk nem kerültek nyilvánosságra. Úgy tudni, összesen 18 pácienst fognak ezzel a módszerrel kezelni. 
Két olyan tanulmányt is engedélyeztek, ami genetikai eredetű vérrendellenességeket is gyógyíthat. Az egyik ilyen a sarlósejtes vérszegénység, a másik a béta-talaszémia, utóbbinál egy páciens már megkapta a kezelést, és hamarosan több helyen is elindul a kutatás és a konkrét kezelés. Szintén hamarosan indul az a kezelés, amivel Leber-féle veleszületett vakságot próbálnak kezelni, ami egy ritka örökletes szembetegség, ami azért is lesz különösen izgalmas, mert testen belül kell használni a CRISPR technológiát, és nem az eddig megszokott módon, azaz hogy kivesznek sejtet, szerkesztik, majd visszaültetik az emberi testbe.
Ennek a technológiának is megvannak a maga kockázatai, a tudósok leginkább attól tarthatnak, hogy a génszerkesztés miatt olyan betegség alakulhat ki a páciensnél, amire nem is számítottak. Ráadásul még így is rengeteg orvosetikai kérdést felvet a módszer. Bár az első eredmények vagy eredménymorzsák még idén megjelenhetnek, arra, hogy széles körben elterjedjenek ezek a fajta kezelések, még biztos, hogy éveket kell várni még akkor is, ha maga a technológia működik.

(Borítókép: picture alliance / Getty Images Hungary)

A génmódosított állatok nemcsak az átültethető szervek végtelen forrását jelentik, de a vérhiányt, sőt a cukorbajt is orvosolhatják. Csakhogy ezt ők nem fogják túlélni.
Az etikai kérdéseket is felvető kísérlet során a majmok több területen is határozott fejlődést mutattak.
A kifejlesztett módszer segítségével pitont lehet irtani Floridában."
136,techtud," A dél-kínai Kuangtung tartományban egy sírban guggoló pózban elhelyezett, fej nélküli női holttestet találtak a régészek. A csaknem 13 500 éves sírban talált test valószínűleg egy 13-18 év közötti lányé – írja az MTI. 
Ez a Kínában valaha talált legrégebbi sírhely, amelyben a halottat szándékosan egy bizonyos pozícióban helyezték örök nyugalomra – közölte Liu Szo-csiang, a Csingtang romok feltárását végző csoport vezető régésze. A sírban csontból készült tűt és egyéb temetkezési eszközöket is találtak, ezek jelenléte a régészek szerint azt bizonyítja, hogy a temetkezéshez már abban a korszakban is bizonyos rituálék kapcsolódtak. A holttest különleges testhelyzetéből pedig primitív vallásos hiedelmek megjelenésére lehet következtetni. Azt is vizsgálják, hogy a holttest fejét a temetési szertartás miatt választották-e el a testtől, vagy más ok miatt hiányzik. "
137,techtud,"Az Apple és a Qualcomm bejelentette, hogy sikerült peren kívül megállapodniuk, és megszüntették az összes peres eljárást a két cég között. A megállapodás részeként az Apple egy egyszeri, meg nem nevezett összeget fizet a Qualcommnak, kötöttek egy hat évre szóló licencmegállapodást is, ami opcionálisan további két évvel meghosszabbítható, és több éves beszállítói szerződést is aláírtak. Az Apple továbbá azt is vállalta, hogy jogdíjat fizet, ezzel pedig a szabadalmi vitáknak is vége a két cég között -írták közleményükben. 
Vagyis úgy tűnik, hogy véget ért a techipar egyik legnagyobb háborúja, amit két évig vívott egymással a két cégóriás, nagyjából nyolcvan különböző ügyben. A harcot az Apple kezdte , amikor azt állította, hogy a Qualcomm visszaél domináns szerepével és irreálisan drágán adja a csipjeit. Később a Qualcomm ipari kémkedéssel vádolta meg az Apple-t, és azt állította, hogy ellopták a wifi-technológiájukat. A vita odáig fajult, hogy szabadalmi kérdések miatt először Amerikából szerették volna kitiltatni az iPhone-okat, de később a csata Kínában folytatódott, a német boltokból pedig több iPhone-t is kitiltottak, és esélyes volt, hogy más piacokról is kikerülhetnek bizonyos régebbi modellek. "
138,techtud,"Újabb fejezettel folytatódott kedden a Magyar Tudományos Akadémia (MTA) és a Palkovics-féle Innovációs és Technológiai Minisztérium (ITM) küzdelme: az ITM olyan előterjesztést küldött a kutatóknak, amiben korábban már konszenzussal elfogadott dolgokban visszakozott, más fontos problémákat pedig vagy elkent vagy teljes egészében figyelmen kívül hagyott.
Az MTA elnöksége szerdán ülésezett az előterjesztés miatt, ahol a hvg értesülései szerint döntés született arról, hogy a májusi közgyűlésnek azt javasolják, ne hajoljon meg a kormány követelésének, és maradjon az MTA keretein belül az intézethálózat.
A lapnak a grémium egyik tagja beszélt az elhangzottakról, szavai alapján az ülésen az alábbi pontokat fogalmazta meg az elnökség:
Este az MTA közzétette a honlapján a mai ülés egyhangúlag elfogadott határozatait.
Az MTA az alábbi szempontok érvényesülését elengedhetetlennek tartja az akadémiai kutatóintézet-hálózat irányításának bármilyen megváltoztatása során:
Mindezek alapján az Elnökség a következő határozatokat hozza:
Az MTA és az ITM több hónapos harc után március 8-án jutott nagy vonalakban dűlőre egymással: az ekkor aláírt közös szándéknyilatkozat értelmében az Akadémia belement, hogy leválasszák róla a kutatóintézeteit, cserébe az intézethálózat egyben maradt, megőrizte az MTA brandet, az MTA meg formálisan a vagyonát.
A megállapodás számos kérdést nyitva hagyott, de annyiban mindenképpen hasznos volt, hogy a felek közös bizottságokat állítottak fel. Az itt zajló döntés-előkészítő egyeztetések feladata az volt, hogy a kutatók megtalálják az ITM számára is elfogadható feltételeket, és javaslatokat tegyenek a kutatóhálózat új szervezeti, irányítási és finanszírozási rendszerére vonatkozóan.
Számos fontos kérdésben sikerült is elfogadható kompromisszumot találni, ami lényegi előrelépést is jelenthetne, az ITM azonban a szenátus összetételének tekintetében ragaszkodott a kormánytöbbséghez, amit a kutatók elfogadhatatlannak tartottak.
Ennek ellenére úgy tűnt, hogy közelednek egymáshoz az álláspontok, több helyen sikerült is konszenzusra jutni a tárgyalások során, a minisztérium azonban hétfőn olyan tervezetet küldött a kutatóknak az Eötvös Loránd Kutatási Hálózat létrehozásáról, ami tartalmazott ugyan előremutató elemeket, de összességében több szempontból is visszalépés volt az eddigi megállapodásokhoz képest.
Erre jó példa az, hogy a március 8-a óta tartó tárgyalásokra reflektáló, azokat összefoglaló előterjesztésben az is szerepel, hogy a minisztérium letett arról, hogy egy vagyonkezelői alapítvány kapja meg az intézeteket. Ez eddig logikus is lenne, hiszen a Stratégiai Bizottságban konszenzusos megállapodás született arról, hogy ezeket egy köztestület vegye át. A minisztérium előterjesztésében ugyanakkor a köztestületi keretet is elvetette, ráadásul arra hivatkozva, hogy az erősítené a hálózat koherenciáját.
Ennél is fontosabb volt a szenátus összetételének kérdése, amely olyan volumenű probléma, ami a már kialakított pontok végrehajtásának is gátat szabhat. Ezen a téren
Az ITM az általuk korábban javasolt hat-hat fős felosztáshoz képest az előterjesztésében hozott egy speciális jelölési szabályt, melynek értelmében két-két főre csak a kutatóhálózat tagjai tehetnének javaslatot, de az nem volt világos, hogy miért kell a két fél jelöltjeihez rendelni a kutatóhálózatot ahelyett, hogy az a paritás elve szerint maga is delegálna hat képviselőt. Az ülés alapján egyébként az elnökség is ezt a konstrukciót szorgalmazta, vagyis a jelek szerint a kutatók továbbra is ragaszkodnak az egyharmados felosztáshoz.
A hvg értesülései szerint az Akadémia is tisztában van azzal, hogy lényegében szembefordult a kormánnyal, és fel is van készülve arra, hogy az „engedetlenség” miatt erős kormányzati támadásoknak, zsarolásnak lesz kitéve.
Az MTA és az ITM között zajló huzavonával korábban is többször foglalkoztunk már, de ha percek alatt szeretne képbe kerülni, hogy mi is ez az egész, akkor csak olvassa el a szájbarágó cikkünket.
FRISSÍTÉS: Az Innovációs és Technológiai Minisztérium közleményben reagált a közgyűlés döntésére. Ebben továbbra is azt hangsúlyozzák, hogy a kormány több kutatást szeretne, és emlékeztet arra, hogy a március 8-án aláírt közös szándéknyilatkozat alapján az MTA-tól és a kormánytól azonos távolságban lévő, a kutatóhálózati közösség számára az irányításban részvételt biztosító vezetési struktúrát hoznak létre. ""A status quo minden áron való fenntartására való törekvés helyett a változásban rejlő előnyöket érdemben megfontolni kész MTA hozzáállásra van szükség"" - írják az MTI-hez eljuttatott közleményükben.

(Borítókép: Jászai Csaba / MTI.)

Az akadémia vezetése eltökéltebb, mint valaha: a kormánynak csak egyharmadnyi szenátusi helyet adnának, az intézeteket megtartják. Meghátrál a politika, vagy jön az államosítás?
A Technológiai és Innovációs tárca által indított vizsgálat cáfolja a miniszter állításait.
Az eredmények megerősítik, hogy az intézetek jól működnek, nem lenne szabad szétverni őket."
139,techtud,"A Kaliforniai Egyetem Santa Barbara-i kampuszán mérték fel először, hogy a műanyag termékek milyen mértékben járulnak hozzá a klímaváltozáshoz, életciklusuk során mennyi szén-dioxid kerül a levegőbe közvetlenül vagy közvetett módon, írja az MTI.
A kutatás eredményeit a Nature Climate Change folyóiratban publikálták: a műanyag termékek előállítása, szállítása, használata, elégetése és újrahasznosítása révén 2015-ben csaknem 1,8 milliárd tonna szén-dioxid került a levegőbe.
A kutatók jóslata szerint a műanyagokkal összefüggő károsanyag-kibocsátás tovább fog növekedni, mivel a műanyag termékek iránti globális kereslet várhatóan 22 százalékkal fog emelkedni a következő öt évben.
A kutatók négy stratégiát javasolnak a műanyagok szénlábnyomának csökkentésére:
„Ha valóban az iparosodás előtti korszakhoz képest legfeljebb 1,5 Celsius-fokban akarjuk korlátozni a globális átlaghőmérséklet emelkedését, akkor szó sem lehet az üvegházhatást okozó gázok kibocsátásának növekedéséről” – hangsúlyozta Sangwon Suh, az egyetem munkatársa.
A műanyaghulladék okozta környezeti kár egyre nagyobb figyelmet kap az utóbbi időben. Az Európai Unió parlamentje például nemrég megszavazta, hogy 2021-től kezdődően nem lehet forgalomba hozni egyszer használatos műanyag termékeket."
140,techtud,"Amikor a profit az elsődleges az élelmiszeriparban, akkor az íz a sokadik szempont a méret és a volumen után. Ezért van az, hogy az olcsó paradicsomnak vízíze van vagy az eper csak színében és alakjában hasonlít az igazihoz, az ízének viszont nincs sok köze a jól megszokotthoz. 
Az ipari növények sokszor magasabb hozammal rendelkeznek, mint mikor a hátsó kertben termelünk zöldséget. Sok esetben nagyjából hasonló tápanyagmennyiséghez is jutnak, ez viszont azt eredményezi, hogy ahol nagyobb a hozam, ott nem lesz olyan ízletes a zöldség vagy a gyümölcs. Az MIT szakemberei viszont nem akartak ebbe belenyugodni, ezért tudományos alapokon nyugvó kertészkedésbe kezdtek. 
Caleb Harper, a kutatás egyik vezetője abból indult ki, hogy ha változtat a bazsalikomot érő paramétereken, akkor változik az íz is. Példaként azt hozta, hogyha ugyanolyan bazsalikommagokat 50 különböző országba viszünk és ott elültetjük őket, akkor hiába azonos a kiindulási pont, azaz a bazsalikom génállománya, mégis mindegyiknek más lesz az íze, ennek oka pedig egyértelműen az, hogy más hatások érik. 
Az hamar kiderült, hogy a legtöbb ízmolekulát akkor termeli a növény, ha állandóan éri a nap. A másodlagos anyagcseretermékek (metabolitok) azok a szerves vegyületek, amelyek nem szükségesek a túléléshez, a növekedéshez vagy a reprodukcióhoz, viszont olyan tulajdonságokkal vértezik fel a növényt, amik például meggátolják, hogy a rovarok finom csemegének tekintsenek rá. Ezeket az aszálytól elkezdve a rovarokig nagyon sok minden befolyásolja, és ez mind hatással lehet arra, milyen íze lesz a növénynek vagy a termésének. Azt nem feltételezték, hogy az állandó fény jót tesz a növénynek, ehelyett 18 órányi fényt találtak a legalkalmasabbnak, hiszen a természetes ciklusban is változnak a nappalok és az éjszakák."
141,techtud,"A Colossus névre hallgató tűzoltó robot is ott volt hétfő este, hogy felvegye a harcot a Notre-Dame lángjaival. A francia gyártmányú robot a tűzoltás mellett képes felmenni a lépcsőkön, 360 fokban tud forogni, képeket tud készíteni, sőt rá is tud zoomolni bizonyos területekre. Egy táblagép nagyságú kontrollerrel lehet irányítani, erre küldi a képeket és a felvételeket. 

A robottűzoltót olyan helyeken is be lehet vetni, amik nem biztonságosak az emberek számára, vagy ahol az életük kockáztatása nélkül tudnak meggyőződni arról, mire számítsanak, ha például bemennek egy égő épületbe. 

Colossus súlya 420 kiló, magassága 160 centi. Képes fél tonna hasznos teher szállítására, például víztartályt is hozzá lehet kötni, és egy töltéssel 4 órán keresztül harcol a lángokkal.
A hétfői tűzeset után a robotot is hősként ünneplik, nemcsak a kitartó munkája miatt, hanem azért, mert ezzel a technikával a tűzoltók sokkal hatékonyabban és biztonságosabban tudták oltani a tüzet. A képek alapján a robotot a székesegyház belső területein alkalmazták, és amellett, hogy vízsugárral fékezte meg a lángokat, a tűzoltók folyamatosan nyomon követhették azt is, hogy esetleg hol és mikor szakadhat be a tetőszerkezet úgy, hogy az a mentést végző tűzoltók életébe is kerülhetett volna. 
RT @ArtBenUn des héros de l’incendie 🚒 de #Notre_dame_de_Paris : Colossus, le premier robot pompier français ! Il a permis d’eloigner les hommes des zones à risque... @PompiersParis pic.twitter.com/H0X9ECPQi8
Rádióból hallott a tűzről, mindenképp segíteni akart.
Eddig 400 millió euró jött össze. Becslések szerint a teljes összeg elérheti az egymilliárd eurót is.
A cég szóvivője szerint kizárt, hogy egy csikk okozta volna a pusztító tűzvészt."
142,techtud,"A mikroműanyag már a Pireneusok érintetlen területein is kimutatható – írja a BBC a Strathclyde és a Toulouse egyetem kutatására hivatkozva, akik öt hónapig vizsgálták a Franciaország és Spanyolország természetes határát jelentő magashegység területeit.

A kutatás szerint átlagosan naponta négyzetméterenként 365 apró kis mikroműanyag kerül egy négyzetméternyi területre. A mintákat olyan helyen találták, amiket eddig érintetlennek hittek, és ami 120 kilométerre található a legközelebbi nagyváros Toulouse-tól, de több kilométerre van a legközelebbi franciaországi falutól is. 
"
143,techtud,"Az angol fogyasztóvédelmi magazin, a Which? cikke szerint az Amazon tele van olyan értékelésekkel, amiknek nem sok köze lehet a valósághoz. A vizsgálatukból kiderült, hogy javarészt nevesincs márkák elektronikai termékei kapnak folyamatosan pozitív értékeléseket az online áruházban, ugyanakkor ezek általában kizárólag pozitív kicsengésűek, és gyakran nem is tudják igazolni, hogy az értékelő vásárolt-e valaha az adott termékből. 
Több száz termék értékelését nézték meg, 14 kategóriát vizsgáltak, amik között aktivitásmérők, fejhallgatók, kamerák, és okosórák is szerepeltek. Azt lehetett megfigyelni, hogy a legjobb értékeléseket olyan márkák kapták, mint az Itshiny, Vogek vagy Aitalk, amikről az emberek jelentős része soha nem is hallott, mégis ezernyi értékelésben lelkendeztek felhasználók, hogy milyen jók. 
Ha az értékeléseket jobban megnézték, akkor egyértelművé vált, hogy a többségüknél nem lehetett igazolni, hogy valaha vásároltak volna abból, amit öt csillaggal és elismerő szavakkal illettek. Ez a szám a fejhallgatóknál volt a legmagasabb, ott az értékelések 87 százaléka olyan felhasználóktól jött, akik nem igazolt vásárlók, vagyis az Amazon rendszerében nem vettek ilyen terméket. A fejhallgatók 71 százaléka kiváló értékelést kapok a visszajelzések alapján, ha pedig a munkatársak jobban belevetették magukat a kommentek sűrűjébe, akkor olyan értékeléseket is találtak, amik szappanadagolóról szóltak. "
144,techtud,"2015-ben jelentette be az Aston Martin, hogy ők is előállnak majd egy elektromos autóval, négy évvel később pedig be is mutatták a Rapid E modellt – írja a Verge. 
Az autó motorja 450kW-s (600 lóerős), négy másodperc alatt gyorsul százra, és a sebessége a 250 kilométer per órát is elérheti. Egy 800 voltos, 65 kWh akkumulátor került bele, amit aköré a rész köré építettek be, ahol a modell hagyományos meghajtású változatánál a motor és az üzemanyagtartály található. Ez csökkenthette a tervezési és mérnöki költségeket, viszont limitálja a beépíthető akkumulátorok számát és ezzel végső soron az autó kapacitását. A mérnökök ugyanakkor azt ígérik, hogy az akkumulátorteljesítményben nem trükköznek, sikerült úgy kialakítani az autót, hogy a bemutatott jó teszteredmények nemcsak bizonyos pártatartalom, éghajlati viszonyok és töltöttségi szint esetén állják meg a helyüket."
145,techtud,"A tűzoltók megfékezték a párizsi Notre-Dame teljes tetőszerkezetét elpusztító és felbecsülhetetlen károkat okozó tüzet, de a munkájuk még nem ért véget. Közben már gyűjtést is szerveznek, és több felajánlás is érkezett, hogy minél hamarabb újjá tudják építeni a francia főváros egyik legismertebb látványosságát. A rekonstrukcióban rengeteget segíthet Andrew Tallon néhány évvel ezelőtti részletes lézeres ponttérképe – írja az Extreme Tech.
A Notre-Dame építése 1163-ban kezdődőtt, 1345-ben fejezték be. Azóta a történelem során többször is megsérült vagy elhanyagolták, majd többször is felújították. Tallon ezeket a felújítási munkálatokat tanulmányozta, méghozzá úgy, hogy a székesegyházon belül lézereket szerelt állványokra és egy pontfelhőt épített a katedrális minden belső felületének jellemzőivel. Abban az időben az volt a célja, hogy feltárja, milyen felújítási munkálatok zajlottak az épület története során, és hogy a betervezett munkálatok során mihez kell majd várhatóan hozzányúlni. 
A munkája során kiderült például, hogy a királyok galériája majdnem 30 centivel eltolódott, pedig ezt a részt az építkezés során nagyjából egy évtizedig pihentették, hogy a föld kellőképpen szilárd legyen. Arra is ő hívta fel a figyelmet, hogy a székesegyház belső oszlopai nem illeszkednek tökéletesen, és hogy a felújítások során az egyház esetleg a meglévő maradványokra épített, ahelyett, hogy új tartóoszlopokkal váltották volna ki a régieket. 
Tallon tavaly év végén meghalt, így már nem tud segíteni közvetlenül a felújítást végző szakembereknek, de az egészen biztos, hogy a részletes tanulmánya sokat segít majd abban, hogy egyszer újra a régi fényében tündököljön a Notre-Dame. 
Rádióból hallott a tűzről, mindenképp segíteni akart.
Eddig 400 millió euró jött össze. Becslések szerint a teljes összeg elérheti az egymilliárd eurót is.
A cég szóvivője szerint kizárt, hogy egy csikk okozta volna a pusztító tűzvészt."
146,techtud,"Sok találgatás volt már arról, hogy kik építhették Stonehenge-et, sőt vannak, akik egyértelműen földönkívüli építménynek tartják. A tudományos életben is több elmélet kering, a Nature Ecology&Evolution; szaklap azonban most egy új elmélettel állt elő. 
Londoni kutatók az újkőkorszakból eredeztethető, Angliában talált emberi maradványok DNS-szerkezetét hasonlították össze Európa többi részén található, ugyanebből a korból származó maradványokkal. Az elemzés szerint a vizsgált emberek a mai Törökország területén található Anatóliából indultak el, először az Ibériai-félszigetig mentek, majd onnan vették észak felé az irányt, és Krisztus előtt 4000 környékén értek el Nagy-Britanniába.
Anatóliából időszámításunk előtt 6000 környékén indult el egy masszív népvándorlás, addig Európa területén leginkább csak kisebb utazó törzsek éltek, akik gyűjtögető, vadászó-halászó életmódot folytattak. Az Anatóliából ide érkező csoportok voltak azok, akik a gazdálkodás alapjait megteremtették. Egy részük a Duna vonalát követte, de voltak, akik elindultak a mediterrán vidékek felé. A maradványok elemzése szerint ebből a vonalból származnak a Britanniában talált emberi maradványok is, amelyek a spanyol és a portugál, azaz ibériai mintákkal mutattak egyezést. A vizsgálatok szerint ők Nagy-Britannia nyugati partjainál érkeztek a szigetre, és ők lehettek azok, akik a monumentális kőépítmények hagyományát megteremtették a szigeten,
azaz nekik köszönhető a Stonehenge is. 
A Londoni Természettudományi Múzeum DNS-szakértője, a tanulmány egyik társszerzője azt is elmondta, hogy nem találtak egyértelmű bizonyítékot arra vonatkozóan, hogy a szigeten élő őslakosok és az ide érkező hódítók keveredtek volna. Ez nem feltétlenül jelenti azt, hogy valóban egymástól elszigetelve éltek vagy hogy a hódítók leigázták az ott élőket, hanem azt bizonyíthatja, hogy csak elenyésző számban éltek kisebb csoportok a szigeten. Mark Thomas professzor azt is elmondta a BBC-nek, hogy valószínűleg mire a Brit-szigetekhez értek, már kitapasztalták a környezeti sajátosságokat, és meg volt minden szerszámuk ahhoz, hogy a szigeten is gyorsan nekikezdhessenek a növénytermesztésnek, és emiatt lehet az is, hogy ez a csoport lett a domináns. 
A legrégebbi brit emberi maradvány időszámításunk előtt 7100-ból származhat, a rekonstrukciós vizsgálatok alapján sötét bőre és kék szeme lehetett, míg a későbbi hódítókra ez nem volt jellemző, ők inkább világosabb bőrűek és sötét szeműek voltak. De Thomas arra is figyelmeztet, hogy az első hódítók után néhány száz év múlva egy újabb csoport érkezett Európa felől, így egy újabb módosulás következett be a génállományban. 
(Borítókép: Matt Cardy / Getty Images)"
147,techtud,"Kigyulladt és órákon át lángolt a párizsi Notre-Dame hétfő este. Miközben a székesegyház tetőszerkezete égett, többen élőben közvetítették a tűz pusztítását a Youtube-on, ami viszont magyarázatként a 2001. szeptember 11-i terrortámadásokra hivatkozó linkeket pakolt a párizsi képsorok alá, és az egészet egészen egyszerűen álhírnek minősítette.
A Youtube a saját, álhírek elleni algoritmusát tette felelőssé az eset kapcsán. Évek óta rengeteg kritika éri a videómegosztót, amiért gyakorlatilag ellenőrizetlenül terjedhettek rajta álhírek és konspirációs elméletek. A kritikákra válaszul mutatták be azt az automatizmust, ami kiszűrné az álhíreket és megbízható oldalakat ajánl az adott téma iránt érdeklődőknek. Hétfő este például a Notre-Dame lángjainak képsorai alá az Encyclopedia Britannica oldalát linkelte a 2001. szeptember 11-i terrortámadásokról. 
A Youtube azóta elnézést kért a tévedésért, és egyúttal kikapcsolta a tűzeset videói alatt ezt a funkciót. Szóvivőjük szerint az algoritmusok néha tévednek. Egyúttal sajnálatukat is kifejezték a tűzvész miatt. A céget egyébként is sok kritika éri az automatizmusai miatt mostanában. Az igaz, hogy a rengeteg tartalmat valamilyen módon moderálniuk kell, ugyanakkor ez a szomorú eset is rávilágított arra, hogy nem lehet kizárólag az algoritmusokra hagyatkozni, mert így fordulhatott elő, hogy Franciaország utóbbi éveinek egyik legszomorúbb napját nemes egyszerűséggel álhírnek állítja be a program. 
A közösségi oldalak felelőssége az új-zélandi terrortámadások kapcsán is előtérbe került, ahol a terrorista a Facebookon élőben közvetítette a mészárlást, amit legalább kétszázan néztek, de senki sem jelentette a videót a moderátoroknak.
Rádióból hallott a tűzről, mindenképp segíteni akart.
Eddig 400 millió euró jött össze. Becslések szerint a teljes összeg elérheti az egymilliárd eurót is.
A cég szóvivője szerint kizárt, hogy egy csikk okozta volna a pusztító tűzvészt."
148,techtud," Idén minden eddiginél korábban olvadt a jég az alaszkai folyókon - írja az MTI. A Tanana folyó olvadásának időpontjáról először 102 évvel ezelőtt kötöttek fogadásokat, éppen ezért pontosan nyomon követhető feljegyzések vannak arról, hogy melyik évben, mikor olvadt meg. A hagyomány szerint a folyó jegére faállványt állítanak, és mikor az a vízbe esik, akkor hivatalosan is elolvadt a jég, a fogadójáték lezárul.
Ez alatt az idő alatt még sosem fordult elő, hogy ilyen korán, április 14-én megolvadjon a jég. A korábbi rekordot 1940-ben és 1998-ban jegyezték fel, akkor április 20-án süllyedt el a faállvány. Nem csak a Tanana olvadt meg, de Alaszka több jelentős folyóján sincs már jég, holott ilyentájt még azok is be vannak fagyva. A Kuskokwim folyót Bethelnél már pénteken sem borította jég, ami szintén rekordnak számít, mivel az eddigi legkorábbi olvadás 2016. április 20-án következett be a folyón a 92 évre visszatekintő feljegyzések alapján. 
A Tanana és a Kuskokwim olvadásával kapcsolatos feljegyzések azt mutatják, hogy a hatvanas évek óta átlagosan egy héttel korábban indul be rajtuk az olvadás. Idén a jég rekordkorai eltűnése a szokatlanul meleg tél következménye volt."
149,techtud,"26 csontváz került elő Angliában, Oxfordshire közelében, a leletek a vaskortól a római birodalom koráig terjednek. Minden valószínűség szerint rituálék során feláldozott emberek maradványait találták meg, amikor egy vízvezeték kiépítése közben, egy közel 3000 éves, újkőkori település maradványaira bukkantak.
A leletek között volt egy női csontváz, amelynek a lábai le voltak vágva, és a karjai a feje mögött voltak összekulcsolva. Egy másik esetben egy férfi koponyája a lábához volt helyezve. Az emberi maradványok mellett szerszámokat is találtak a régészek különböző korokból.
A maradványokat feltáró régészek szerint a most megtalált emberek ugyanannak a közösségnek a tagjai voltak, mint akik az uffingtoni Fehér Ló motívumát alkották meg egy közeli domb oldalában. 
Ezek a leletek különleges betekintést engednek azoknak a mindennapjaiba, akiket gyakran csak a monumentális építményeikről ismerünk. A tárgyak, állati csontok, emberi csontvázak, és a talajból kinyert minták elemzése fontos információkat fognak a felszínre hozni, amivel megismerhetjük azokat, akik sok-sok évvel ezelőtt éltek ezeken a földeken.
-mondta Paolo Guarino régész. 

(CNN)
"
150,techtud,"Amint mi is beszámoltunk róla, Nagy István az Inforádió Aréna című műsorában pár napja ezt mondta:
Volt már Magyarországon száraz időszak... Elő kell vennünk azokat a régen termesztett növényeinket, fajtákat, amiket valamikor ismertünk, a közétkeztetésben voltak. De jött egy nedvesebb, másfajta klíma időszaka, ezért azokat elfelejtettük. Most újra elő kell vennünk őket, és be kell látnunk, hogy melyek lesznek alkalmasak, hogy a megfelelő közgazdasági viszonyok között, olyan gazdasági potenciállal eredményesek lesznek. És természetesen [ezek] az emberi és állati tápláléknak kiválóan meg fognak felelni.
Noha a miniszter azt nem részletezte, hogy milyen rég termesztett növényekre, és konkrétan melyik fajokra gondol, jó eséllyel gondolhatott azokra az őshonosnak hitt, régi búzafajtákra, amelyek egyébként is rendszeresen felmerülnek ebben az összefüggésben. Ilyen többek között az alakor, a tönkölybúza és a kamut.
Az alakor vagy más néven egyszemű búza termesztésének nyomait már a 10 ezer éves törökországi leletek között is megtalálták. Ezzel az alakor az egyik legrégebben termesztett búzafaj. A modern kenyérbúzánál igénytelenebb, többféle talajon, az éghajlati körülmények szélesebb tartományában termeszthető, valószínűleg Kis-Ázsiából származik.
A tönkölybúza, amely egészen az 1900-as évek kezdetéig fontos szerepet játszott Magyarország kenyérgabona-ellátásában, manapság egyre népszerűbb újra, bár csak mint kiegészítő gabona. A nyári meleget és szárazságot kedveli, viszont a téli hideget és a sok csapadékot is jól bírja. Egyes elméletek szerint az Alpok az őshazája, mások a Nílus környékére helyezik az eredetét.
A kamut is búza, és egyelőre főként Amerikában arat (szóvicc!), ahol pár éve még teljesen ismeretlen volt, mára azonban megsokszorozódott a fogyasztása. Eredete nem ismert, egyesek a közel-keleti Termékeny Félhold területére helyezik. A magja kétszer akkora, mint a modern búzáé, és enyhén diószerű íze van. Ahogy az előbb említett társainál, a kamut esetében is kiemelik, hogy fogyasztásának lehetnek pozitív egészségügyi hatásai.
Akkor ezekre fogunk áttérni, ha jön a klímaváltozással a soha véget nem érő aszály? Hát, nem valószínű.
A gond az, hogy ugyan jó ízük van, meg sok bennük a rost, csak éppen alig teremnek valamit. A kamut termésátlaga alig több mint 1 tonna/hektár, a tönkölyé 2,6, az alakoré 1,4 (bár az egyes változatok terméshozama ettől eltérő lehet). A kenyérbúzáé ehhez képest minimum 5. De – mondhatják azok, akik szerint ezek nagy jövő elé néznek az elsivatagosodó Magyarországon – régen, amikor szárazabb volt az éghajlat, ezek sokkal jobban muzsikáltak, mint a mai búza, és ez lesz a jövőben is. Sajnos a miniszter nem mondta meg, hogy az a régen mikor volt. Így mi csak tippelünk, hogy a Magyar Királyság dicsőséges időszakában, valamikor a középkorban. Vajon akkor milyen volt a magyar mezőgazdaság termelékenysége?
A klíma jelentős változáson ment át a középkor folyamán. A 10-11. századig szinte optimális volt az éghajlat a mezőgazdaság számára, olyan meleg volt, mint most, vagy talán kicsit melegebb is. Viszont a 13-14. század fordulóján nagy lehűlési időszak kezdődött, amit kis jégkorszaknak is neveznek, és egészen a 18-19. századig húzódott. Vagyis a középkorban is volt klímaváltozás, csak az épp ellentétes irányú, mint amerre most tartunk
– tájékoztatott minket Laszlovszky József, a CEU középkori tanulmányok tanszékének professzora. Az 1300-as évektől kezdődően tehát csapadékosabb és hidegebb volt Magyarország klímája, mint most. A lehűlés jelentős problémákat okozott szerte Európában (kicsit leegyszerűsítve: éheztek az emberek, elnéptelenedtek a települések), de hazánkban nem voltak olyan súlyosak a hatások, mint nyugaton.
Hogy miért vészelte át a Kárpát-medence jobban a kis jégkorszakot? A történész szerint részben azért, mert az akkori mezőgazdaságnak a lehűlés kisebb bajt jelentett, mint a forróság és a szárazság jelentett volna (ez ellentmondani látszik annak a feltételezésnek, hogy az akkoriban elterjedt növényfajták jobban teljesítenének a várhatóan aszályos és melegebb éghajlat közepette). Elődeink másik szerencséje az volt, hogy a magyar mezőgazdaság elég sokszínű volt. A gabona mellett sok állatot tartottak, voltak halak a folyókban, tehát
a rossz termést mással tudták kompenzálni.
Olyan pedig nem nagyon fordult elő, hogy az egész országban egyszerre fordult volna tartósan rosszra az időjárás. A rossz időjárás azért sem váltott ki olyan súlyos hatást, mint Nyugat-Európában, mert a különböző termesztett növények vagy tenyésztett állatok másként reagáltak. Volt egy-két elég súlyos időszak, például a 14. század elején sok csapadékkal, vagy a 16. század végén hideg és csapadékos évekkel; ekkor még a török háborúk és a járványok is hozzájárultak ahhoz, hogy e periódusokat igazi krízisidőszakoknak tekinthetjük.
Laszlovszky József elmondta, hogy a régi búzafajták mellett fontos szerepet játszottak a középkorban az egyéb gabonafajok, így a köles, a rozs és sok más növény is. Ezeket nem nagy, egybefüggő monokultúrákon termesztették, hanem igyekeztek lokálisan, a helyi viszonyoknak leginkább megfelelő növényt termeszteni, és a terményt minél több módon hasznosítani (például a gabona szárát építkezésre, takarmányozásra). Vagyis a határhasználat a mainál sokkal mozaikosabb volt.
A mai kenyérbúza dominanciája évszázadok alatt alakult ki, és korántsem csak a növény megváltozását igényelte. 
„A középkorban is voltak arra alkalmas területek, ahol szinte kizárólagos búzatermesztésre álltak át, de ezzel ellentétes folyamatok is megfigyelhetők másutt. A késő középkorban aztán beindult az intenzív mezőgazdaság kialakulása, amely a török korban megakadt, majd a 18. század végén indult újra. A 19. században átalakult a birtokrendszer, szabályozták a folyókat; mindennek az volt a célja, hogy a gabonatermelés váljon a magyar mezőgazdaság fő ágazatává” – mondja a professzor. Tehát ahhoz, hogy a kenyérbúza fokozatosan háttérbe szorította az összes többi gabonát, a teljes mezőgazdasági ökoszisztéma átalakulása kellett.
Ez kétirányú folyamat volt: az agrár infrastruktúrát a kenyérbúza igényeinek megfelelően alakították, egyúttal a búzát is úgy nemesítették, hogy alkalmassá váljon a nagyüzemi, ezen belül később a gépesített mezőgazdasági termelésre
– érvel a történész. Az ősi gabonáknak jellemzően hosszú és vékony a száruk, ami már a legkisebb fizikai terhelés (akár az öntözés!) hatására is hajlamos elfeküdni. Ha az elfeküdt gabonát próbáljuk kombájnnal betakarítani, a termés 40 százaléka ott marad a szántóföldön. Úgy is fogalmazhatunk, hogy a mai, gépesített gabonatermelési rendszerünk a kenyérbúzára, és nem a régebben meghatározó rokonaira lett kitalálva.
De volt-e a múltban olyan jelentősen melegebb és szárazabb éghajlat Magyarország területén, amely hasonlíthat a klímaváltozás következtében a jövőben várhatóhoz? Nos, volt melegebb, de azt senki sem tudja, hogy ez megfelelt-e annak, ami vár ránk. Egyszerűen azért, mert egyáltalán nem egyértelmű, hogy mi vár ránk.
„Nagyon nehéz meghatározni, hogy a globális éghajlatváltozás egy adott területen milyen változást hoz. A múlt éghajlatáról sokkal többet tudunk, így tudjuk például, hogy a római korban a Kárpát-medence egész területén melegebb, már-már a mediterránra hasonlító éghajlat lehetett. De ez nem jelenti azt, hogy ami most bekövetkezik, az ugyanez lesz, tartja Laszlovszky József. – A kontinentális területek jellemzője, hogy nehéz megjósolni, milyen irányba fog változni az éghajlat. Korántsem csupán arról van szó, hogy az átlaghőmérséklet nő, hanem a tavasz és az ősz lerövidül, és szélsőségesebbé válik a klíma.
Nem lehet azt várni, hogy a jövőbeli klíma egy az egyben le fog másolni egy múltbéli éghajlati stádiumot. Azt pedig végképp nem tudjuk megmondani, hogy ha ez a folyamat továbbhalad, akkor hol fog megállapodni.""
Az ősi gabonafajok elvileg hasznos források lehetnek a klímaváltozás hatásainak ellensúlyozására, de az, hogy ezek termesztése majd nagyobb teret fog kapni a mezőgazdaságban, valószínűleg csak álom marad. Mégpedig azért, mert sokkal alacsonyabb a termésátlaguk
– mondja Pauk János, a Gabonakutató Nonprofit Kft. kutatási igazgatója. Így folytatja: „Az elvi hasznosságon azt értem, hogy genetikai forrásként a nemesítésben kiváló alapanyagok lehetnek, sőt jelenleg is azok, folyamatosan használják őket fajkeresztezéseken keresztül. A betegségekkel szembeni rezisztencia érdekében számtalan rokon faj génje bekerült már a termesztett kenyérbúzába.” A kutató szerint, ha az ősi rokonfajok tömeges termesztése beindulna, 20-50 százalékos termésveszteséggel kellene számolnunk. Ettől függetlenül elképzelhető, hogy a termesztett búzafajok választéka bővülni fog.
Pauk János elmondta, hogy a búza rokonsági körébe legalább 15-20 gabonafaj tartozik, és közöttük több olyan faj is van, amelyet a világ különböző pontjain lokálisan sikeresen lehet termeszteni. Fontos megjegyezni ugyanakkor, hogy a világon jelenleg óriási területen termesztett kenyérbúza nem véletlenül lett domináns. A rokon fajokkal szemben jelentősen többet terem, ezért a világon uralkodó élelmiszerhiány leküzdésében ennek a fajnak óriási jelentősége volt és van.
Ettől a termésmennyiségtől nem tekinthet el az emberiség
– folytatta a kutatási igazgató. Többféle allergiás megbetegedés, illetve emésztő szervrendszeri probléma kezelésben is segíthetnek az ősi fajok, intézetükben jelenleg is folyik ilyen kutatási projekt. Ugyanakkor felhívja a figyelmét mindenkinek, aki a búza rokonsági körében próbálna keresztezni, hogy jelentős termesztési problémákkal fog szembenézni. Ez is magyarázza, hogy az innen származó termékek jelentősen drágábbak, mint a közönséges búzából készült áruk.
A Gabonakutatóban jelenleg is végeznek szárazságtűrési kísérleteket a búza rokon fajaival is. Ezek eredményei alapján Pauk János elmondja, hogy önmagukhoz képest ezek jobban bírják a szárazságot, mint a ma általánosan vetett kenyérbúza. Csakhogy itt a hangsúly azon van, hogy önmagukhoz képest, vagyis a termésátlaguk arányaiban kisebb mértékben csökken, mint a kenyérbúzáé. 
Az, hogy az alakor, tönke vagy tönköly fajok szárazságtűrőbbnek nevezhetők, nem jelenti azt, hogy termésátlaguk azonos időjárási körülmények között versenyképes lenne a kenyérbúzával. Bizonyos genetikai elemeiket azonban át lehet vinni nemesítéssel a kenyérbúzába, hogy ezáltal növelhessük a kenyérbúza szárazságtűrését
– hangsúlyozta Pauk János.
Magyarországon képesek vagyunk évi 5-6 millió tonna búzát termelni jó években, elvileg még többet is, de ez erősen függ az időjárástól. Idén, az eddigi szárazság miatt 30-50 százalékos terméscsökkenés is előfordulhat. De a kutató szerint, ha a tavaszi esők belehúznak, és nem robban be azonnal a hőség, a búza még sokat kompenzálhat. Éppen ez a jelenleg termesztett kenyérbúza nagy előnye: kiemelkedő az alkalmazkodó képessége. Pauk János szerint még jelentős aszály esetén is biztosítottnak látszik az ország kenyere. Legfeljebb az export mennyisége csökkenhet, ami persze szintén érzékeny veszteség.
De hogyan tudjuk az ősi fajtákban meglévő géneket átvinni a kenyérbúza genomjába a leghatékonyabban? Ott van a klasszikus keresztezés, majd az előnyös fenotípusú (megjelenő, érzékelhető tulajdonságú) utódok szelektálása, visszakeresztezése, és így tovább. Ilyenkor a nemesítőnek semmilyen kontrollja nincs afelett, hogy a szülőegyedekből melyik gének kerülnek az utódba, de kétségtelen, hogy ezzel a módszerrel is hatalmas eredményeket értek el a mezőgazdászok az elmúlt évszázadokban. Csak éppen nem túl gyorsan és hatékonyan.
Lehet ezt gyorsabban csinálni? Lehetne, de az ezt lehetővé tévő mezőgazdasági célú génszerkesztés nemcsak Magyarországon, de az Európai Unió jelentős részében is szitokszónak számít.
„Történelmileg a növények nemesítési módszerei a tudományos eredményekre épülnek. Így van ez napjainkban is, amikor egy bakteriális védekező mechanizmusból kölcsönzött eljárás, a CRISPR forradalmasította a genetikai kód átprogramozását, a gének szerkesztését. Segítségével az agronómiai célgénben tervezetten lehet hasítani a DNS-t, és onnan pontosan annyi nukleootidot vághatunk ki, pontosan azt a génszakaszt ültethetjük be a helyére, ami például a szárazságtűrés kialakításához szükséges"" – érvel Dudits Dénes akadémikus, az MTA Szegedi Biológiai Kutatóközpont kutatója.
A növénygenetikus szerint, ha megnézzük a statisztikai adatokat, egyértelmű, hogy az ősi fajtáknál sokkal többet termő modern, korszerű fajták léteznek, külföldi és hazai nemesítésből egyaránt. Az ősi fajtákkal az a legnagyobb probléma, hogy számtalan olyan tulajdonsággal rendelkeznek, amelyre ma már semmi szükség. Ezért van hatalmas jelentősége annak, hogy olyan nemesítési technológiát használjunk, ami hatékonyabbá teszi a szárazságtűrő fajták előállítását.
A hagyományos nemesítési módszerek esetében a nemesítőnek a művelet közben igazából fogalma sincs, hogy mi történik a növényben a gének szintjén.
Az utódok tulajdonságait értékelik, és ez alapján lépnek tovább. Sokaknak a „génszerkesztés révén létrejövő mutáció"" kifejezés hallatán feláll a hátán a szőr, pedig ez a genetikai esemény adja a természetben az evolúció alapját, és eddig háromezer növényfajtát nemesítettek a mutációs nemesítés módszerével. Merthogy eddig is okoztak mutációkat szándékosan a kultúrnövények genomjában.
A klasszikus mutációs nemesítés során kémiai mutagéneket adnak a növényhez, vagy sugárzással okoznak véletlenszerű változást a DNS-ben. Ízlelgessük kicsit ezt az infót: évtizedek óta és jelenleg is teljesen elfogadott az, hogy a búza és társai genomját besugarazzák. Az így véletlenszerűen létrejött mutánsokból választják ki azokat, amelyek utódaiból fajta születik, ennek termését pedig elfogyasztjuk. Ehhez képest a genomszerkesztés (vagy precíziós nemesítés) célirányosan alakítja a DNS-t.
Dudits Dénes elmondta, hogy a genomszerkesztéssel nemesített növények fejlesztése már termesztésközeli állapotba ért. Rohamos terjedésük várható, mert több országban is engedélyezettek. Az EU viszont még nem tudott dönteni ebben a kérdésben. Van ugyan egy európai bírósági állásfoglalás (amely az egyéb GMO-kkal azonos kategóriába sorolja a génszerkesztett fajtákat), de ez a biotechnológus szerint nem szakmai alapon született, és
nem szolgálja sem a gazdák, sem a környezetvédelem érdekeit.
A génszerkesztésben Dudits Dénes szerint lehet szerepük az ősi magyar fajtáknak is, de erről nem az alapján kellene dönteni, hogy magyarok és ősiek, hanem hogy a génjeik milyen előnyös tulajdonságokat kódolnak. Ha a száraz sztyeppéről hozunk gabonafajtákat, azokban nyilván lesznek olyan gének, amelyek szárazságtűrőbbé teszik a növényt, és ezt fel lehet használni. Ez nem valamiféle magyar specialitás. A búzában meglévő természetes genetikai sokféleség minden elemét ki kell használni, hogy megtaláljuk a leghatékonyabb kombinációkat.
A nemesítő akkor jár el helyesen, ha a legjobb forrásokat választja ki, kizárólag szakmai szempontok alapján.

(Borítókép: Búzát kaszál egy férfi a Hármas kerületi kézi aratóversenyen Kunhegyes határában 2014. július 5-én. Fotó: Bugány János/MTI)
"
151,techtud,"A finnországi Oului Egyetem kutatója, Katja Korpela és kollégái azt vizsgálták, hogy milyen kapcsolat van a bél korai mikrobiomja és a gyermek hároméves koráig tapasztalható elhízás között, írja az MTI. A kutatás eredményeit az Amszterdamban zajló Klinikai Mikrobiológia és Fertőző Betegségek Európai Kongresszusán mutatták be a medicalxpress.com internetes portál beszámolója szerint.
A bél korai mikrobiomja (a bélbaktériumok populációja) fontos a bélrendszer fejlődésében és az emésztőrendszer működésének kialakulásában.
Korábbi tanulmányok vizsgálták már, hogy milyen összefüggés tapasztalható a csecsemőkorban adott antibiotikum és a későbbi elhízás között, és rámutattak, hogy az antibiotikumok korai mikrobiomra gyakorolt hatásának hosszú távú következményei lehetnek.
A finn kutatócsoport 212 újszülött első székletét vizsgálta meg, és később egy éven át figyelemmel kísérték a kisbabák székletmintáit. A gyermekek hosszúságát és súlyát is rendszeresen megmérték, továbbá azt is feljegyezték, ha valamelyik gyerek antibiotikumot kapott ezen év alatt. Ezt követően genetikai szekvenálással határozták meg a székletmintákban lévő baktériumok fajtáját és relatív bőségét. 
Az algoritmusoselemzés rávilágított, hogy a gyermekek későbbi elhízását nem lehet megjósolni abból a bélbaktérium-populációból, amelyet egyéves korukban figyeltek meg. Abból a székletmintából viszont, amelyet közvetlenül a születés után vettek, és amely még az anyaméhben keletkezett, előre lehet vetíteni a kockázatát a hároméves korig kialakuló túlsúlyosságnak.
„Az első széklet mikrobiomja, amely a méhen belül alakul a magzati korszakban, kapcsolatba hozható a hároméves kori túlsúlyossággal"" – fogalmaztak a tanulmány szerzői."
152,techtud,"A Microsoft péntek este több ügyfelét is értesítette arról, hogy illetéktelenek több hónapon keresztül hozzáférhettek az email fiókjához. Az első hírek arról szóltak, hogy idén januártól mappákat láthattak illetéktelenek, az emailek tárgyait és azt is, hogy kivel levelezett az illető.

 

A vállalat akkor azt közölte, hogy az emailek tartalmához és csatolmányaihoz nem férhettek hozzá felhasználók, de a Verge birtokába jutott információk szerint az érintett ügyfelek egy részének olyan értesítést küldtek, mely szerint ennél nagyobb lehet a probléma. 
A cég elismerte az újságnak, hogy az érintettek nagyjából hat százalékánál az illetéktelen felhasználók az emailek csatolmányaihoz, sőt magához a levelekhez is hozzáférhettek. ""Részükre további információkat küldtünk a további teendőkkel"" - írta a cég. 
A botrány azután robbant ki, hogy kiderült, hogy egyik ügyfélszolgálatos munkatársuk belépőadatai kiszivárogtak, és ezen keresztül hónapokig fértek hozzá illetéktelenek több fiók adataihoz. A Microsoft egyelőre nem hozta nyilvánosságra, hogy nagyjából hány fiók lehetett érintett az ügyben. 
Ha ön nem kapott értesítést, akkor biztonságban van a fiókja, de ha szeretné nagyobb biztonságban tudni, akkor ajánljuk, hogy próbálja minél jobban védeni a fiókját, amihez innen kaphat segítséget. "
153,techtud,"Az orosz StartRocket céggel közös együttműködésben szeretne a PepsiCo óriási reklámfelületet csinálni az égboltból. Az egész lényege az lenne, hogy az égbolton egyfajta mesterséges konstellációként jelennének meg hirdetések, ehhez az orosz cég hasonló 10 centis élszélességű kocka alakú műholdakat használna, mint amilyen a Masat-1. 
A Pepsi portfóliójába tartozó Adrenaline Rush nevű energiaital égre írt kampánya a gémer világgal szembeni előítéletekre és szetereotípiákra szeretné felhívni a figyelmet ilyen újító módon. A különös együttműködést a Pepsi is megerősítette, orosz vállalatuk szóvivője azt nyilatkozta, hogy hisznek a StartRocket potenciáljában, és a szó szerint orbitális hirdetőtáblákat a kommunikációs piac új forradalmának nevezte, és kijelentette, hogy a márka minden olyan új kezdeményezést támogat, ami nem szokványos. 
A StarRocket emberei már korábban is nyilatkoztak arról a tervükről, melyekben kocka alakú, és kis méretű, azaz pikoműholdakat használnának arra, hogy az nap sugarait vitorlák segítségével úgy irányítsák, hogy akár üzeneteket is meg lehessen jeleníteni az esti égbolton. A projekt vezetője, Vlad Sitnikov korábban azt nyilatkozta, hogy a márkák jelentős szerephez jutnak a társadalomban, ahol ""a gazdaság a társadalom keringése, míg a szórakoztatás és reklámipar a szíve"". A reklámokat nagyjából úgy kell elképzelni, ahogyan azt a cég az alábbi videójában lemodellezte.
Ennek ellenére az emberek egy igen jelentős része kifejezetten rossz néven venné, ha az egyébként is nagy mértéket öltött fényszennyezést még tovább tetéznék azzal, hogy romantikus csillagnézegetés helyett az égbolton is reklámok fussanak. A cég azonban elkezdte a teszteket, amiknek egyébként a tudományos élet sem örül. A Michigan Egyetem csillagász professzora szerint nem éppen bölcs döntés teleszórni a légkört ilyen műholdakkal, amiknek ráadásul semmiféle tudományos haszna nincs, kereskedelmileg sem bizonyított a hatékonysága, és nem is feltétlenül biztonságosak. 
A StartRocket mindenesetre 2021-re ígéri, hogy feláll a rendszerük, egyelőre támogatásokat gyűjtenek, ami jelenleg úgy néz ki, hogy 20 ezer dollárért 8 órányi reklámot ígérnek az égbolton. "
154,techtud,"Egy most kiszivárgott tervezett szerint a 18 éven aluliak online biztonsága érdekében szigorításokat vezetne be Anglia - írja a BBC. A tervezet szerint az érintett korcsoport nem lájkolhatna a Facebookon és az Instagramon, és tilosak lennének az olyan aktivitásösztönzők is, amik arra késztetik őket, hogy több időt töltsenek online. 
A tervezet szerint a lájkolás segíthet abban a cégeknek, hogy profilozzák a felhasználókat, a strike pedig arra ösztönzi a felhasználókat, hogy minden nap aktívan használják az alkalmazást, és ezzel a fiatalokat arra ösztönzi, hogy több időt töltsenek online, vagy akkor is küldjenek videókat és képeket Snapchaten, amikor egyébként nem is lenne hozzá kedvük. 
 A tervezet összesen 16 olyan szabályt állítana fel, amikben szabályoznák, hogy a 18 év alatti regisztrálóknál a biztonsági és adatvédelmi beállítások alapértelmezetten a legerősebbek legyen.
Amelyik cég ezt nem tartja be, az a GDPR büntetésekhez hasonló nagy összegű pénzbírságra számíthat. 
A hatóság hangsúlyozza, hogy nem az a célja, hogy ne internetezzenek a fiatalok, hanem hogy mindezt biztonságos környezetben tehessék. A tervezetet egyelőre vitára bocsátják, ha elfogadják, jövőre léphet életbe. A szülői szervezetek jelentős része támogatná a szigorítást, de megjelentek azok a hangok is, amelyek szerint a biztonságos internethasználat megteremtése nem az állam, hanem a szülők feladata lenne. "
155,techtud,"Ha nem lett volna egyértelmű, hogy az állatsimogatók után érdemes minél hamarabb és minél alaposabban megmosni a gyerekek és a felnőttek kezét, akkor most itt egy újabb tanulmány, amely szerint a multirezisztens baktériumok egyik kedvenc vadászterülete. 
Az állatsimogatók világszerte közkedveltnek számítanak, itt ugyanis ellentétben a klasszikus állatkertekkel, közvetlen kontaktusba kerülhetnek a látogatók az állatokkal, azaz bemehetnek, megsimogathatják, megölelgethetik őket és miközben jobban megismerkednek velük, hatékonyabban cserélik ki a bacilusokat is. Az izraeli Ariel Egyetem kutatói pedig azt vizsgálták, hogy ez mennyire veszélyes az emberekre és az állatokra nézve. 
A kiterjesztett spektrumú béta-laktamáz és az AmpC béta-laktamáz mind nagyban hozzájárul ahhoz, hogy a baktériumok ne reagáljanak a legismertebb antibiotikumokra, azaz növelik az ellenálló képességüket, ami érthető módon az embereknek nem jó, hiszen ha betegséget okoznak, nem tudják hatékonyan és gyorsan kiirtani őket az orvosok. Azt is érdemes megjegyezni, hogy az antibiotikum pusztító képességet át tudják adni más baktériumoknak is, azaz különösen veszélyesek lehetnek a látogatókra, akiknek a többsége leginkább gyerek. 
A kutatók 8 izraeli állatsimogatót látogattak meg, és ott 228 állatból vettek összesen 382 mintát. Megvizsgálták a szőrt, a tollat, a bőrt és az ürüléket is, és az állatok 12 százalékának mintájában találtak multirezisztens baktériumokat. Ezek 77 százalékát az ürülékből mutattak ki, de a maradékot az állatok szőrén, bőrén vagy tollazatán találták. Azoknál az állatoknál, amelyeknél gyógyszer-rezisztens baktériumokat találtak, nem is egy ilyen törzset fedeztek fel. Az azonosított baktériumtörzsek között pedig volt e.coli, ami hasmenést okoz és húgyúti fertőzéseket okozó baktérium is. A kutatásból az is kiderült, hogy azok az állatok, amelyeket már kezeltek valaha antibaktériummal, nagyobb eséllyel hordanak magukon multirezisztens baktériumokat, és az is gyakori, hogy az egyedeket nem is betegítik meg ezek a törzsek, viszont átadhatják az ilyesfajta intézményeket rendszeresen látogató lelkesen simogatóknak. 
A megoldás továbbra is az, amit a legtöbb szülő különösebb gondolkodás nélkül tesz, azaz nem hagyja, hogy gyermeke megossza fagyiját és egyéb élelmiszerét az alpakkával, és a közös játék után alapos kézmosással zárják le a programot. A kutatást vezető Shiri Navon-Venezia professzor ezen kívül még arra hívja fel a figyelmet, hogy az állatsimogatóknak is nagyobb körültekintéssel kellene kialakítani a helyet, és kötelezni arra a látogatókat, hogy az állatok abajgatása előtt és után is alaposan mossanak kezet, mert a baktériumok cseréje nem csak a látogatókra, de az állatsimogatók sztárjaira is veszélyes lehet, még akkor is ha egyébként minden létező higiéniai szabálynak megfelelnek, és az állatok is jó bőrben vannak. "
156,techtud,"Két természeti jelenséggel volt szerencsénk találkozni vasárnap, Kispesten. Ezekben a napokban apait-anyait beleadva szórják terméseiket a nyárfák, ami azt jelenti, hogy ahol több nyárfa is él egymás közelében, képesek a levegőt fehér szöszeikkel megtelíteni, a környéket fehér lepelbe vonni. Ezzel kapcsolatban érdemes megjegyezni, hogy amikor ezt látjuk, az nem a nyárfák virágzása, azon már túlvagyunk. A mindenhová, a lakásba is bejutó fehér dolgok a fák kifejlett magjai, amik hosszú, bolyhos, összegabalyodó szőrszálaikkal tudnak a szél segítségével messzire jutni, segítve a fafaj minél nagyobb területeken való elterjedését.
A közhidelemmel szemben a nyárfák fehér szöszei nem okoznak allergiás reakciókat (igazából a nyárfavirág pollenje is csak kevéssé allergén), legfeljebb az okoz kellemetlenséget, ha orrunkba, szánkba, szemünkbe kerülnek. (A szöszökre esetleg rátapadó más növényi pollen viszont okozhat allergiás tüneteket az erre érzékenyeknél.) Ellenben a szöszös magoktól roskadozó nyárfák úgy néznek ki, mintha apró jegesmedvekölykökkel lennének rogyásig megrakva:
A városi nyárfák cserébe, hogy elviseljük a rendetlenséget, amit virágzás után tavasszal okoznak, rengeteg káros anyagot szűrnek ki a levegőből, arról nem is szólva, hogy oxigént és árnyat adnak.
Kispesten, az Ady Endre úton van egy egész nyárfasor, és ennek köszönhetően szinte bokáig lehet gázolni a fehér szöszben. A látvány nappal is megkapó, mintha hóvihar és tűző napsütés zavarná össze áprilisi érzékeinket, este meg az autók reflektoraival kiegészülve lesz szürreális az élmény . Ha kicsi légmozgás is párosul mindehhez, még ráadás természeti jelenséggel találkozhatunk: nekünk vasárnap este sikerült nyárfaszöszördögöt megfigyelni és lefilmezni. A nyárfaszöszördög kifejezést ne keressék a szakkönyvekben, a Google sem ad ki rá találatot (mostanáig), mi találtuk ki a porördög (angolul dust devil, poros forgószél, portölcsér) mintájára.
A tornádók ártalmatlan kistestvérének számító jelenséget egyrészt az okozhatja, hogy a napközben felmelegedett talaj (jelen esetben a beton, utcakő, aszfalt) fölött a levegő egy része fölmelegszik, és fölfelé mozogva nyomáskülönbséget hoz létre, magába szívva a környező területekről a levegő egy részét, aminek eredménye a függőleges tengelyű örvénylés. Másrészt eltérő sebességű légrétegek is okozhatják, ha mondjuk a talaj közelében szélcsend van, de magasban fúj a szél. A lényeg, hogy a légtölcsér képes felkapni a talajról a könnyebb tárgyakat, homokot, port, így láthatóvá válik az örvénylő légmozgás. Esetünkben a szinte súlytalan nyárfaszöszökből alakult ki a gyorsan mozgó, forgó tölcsér, hogy aztán pár másodperc alatt el is enyésszen.

(Borítókép, video, coub: Nagy Attila Károly/Index)
"
157,techtud,"Az északi simabálnák a világ egyik legveszélyeztetettebb bálnafajának számítanak, tavaly pedig a vég kezdetének tartották a kutatók, hogy nem észleltek egy bálnaborjút sem az Egyesült Államok partjainál. 
Éppen ezért idén már gyakorlatilag baby boomnak számít, hogy három bálnaborjút is láttak a Cape Cod öbölben, és ezzel idén összesen hét új bálnaborjút regisztráltak Florida partjainál - írja a BBC . Az öröm azért is hatalmas, mert a becslések szerint mindössze olyan 450 egyed maradt a világon, az állatok tömeges pusztulása pedig egyértelműen az emberi tevékenységhez köthető. 
TWO MORE RIGHT WHALE CALVES SEEN IN #CAPECOD BAY! On 4/11/19 the CCS #rightwhale aerial survey team saw 2 more mom/calf pairs in the bay, bringing the number of calves observed by CCS this season to 3. The moms are EgNo 4180 & EgNo 3317. More at https://t.co/SvNe25Hntf pic.twitter.com/qGIa5RV7dl
Az Atlanti-óceán nyugati partvidékén élő északi simabálna és a csendes-óceáni északi simabálna a világon a legveszélyeztetettebb bálnafajok, a veszélyeztetett vadon élő fajok kereskedelméről szóló washingtoni egyezmény (CITES) kihalással veszélyeztetett fajnak tekinti, az Egyesült Államok veszélyeztetett fajokról szóló törvénye szigorúan védi mindkét fajt. A becslések szerint a csendes-óceáni északi simabálnából már kevesebb mint 200 egyed maradt. "
158,techtud,"Vasárnap streamelt először a DLive-on Felix Kjellberg, vagyis PewDiePie, aki múlt kedden jelentette be, hogy exkluzív megállapodást kötött a decentralizált, blokkláncon alapuló platformmal. Az egyezséggel az extrém népszerű svéd videós is jól járt, de hosszú távon a blokklánc alapú technológiák profitálhatnak a legtöbbet a YouTube királyának döntéséből – írja a Medium.
Úgy gondolom, elég király dolog, hogy van egy tartalomgyártókra építkező platform, ami tényleg a tartalomgyártókat helyezi előtérbe. Nagyon izgatott vagyok a DLive miatt, és persze amiatt is, hogy végre megint élőben közvetíthetek.
– mondta Kjellberg a megállapodással kapcsolatban, utalva ezzel arra, hogy a YouTube és a Twitch a felhasználóik bevételeinek akár az ötven százalékát is lefölözik.
A svéd youtuber sztár korábban többször kritizálta már a YouTube-ot, amiért folyamatosan szívatják a keményen dolgozó videósokat, de ezzel együtt is meglepő, hogy a bejáratott platformok helyett a viszonylag új, blokklánc-alapú technológiára épülő DLive-ot választotta az élő közvetítései egyedüli helyszíneként.
A magát a világ első és legnagyobb blokklánc alapú streaming szolgáltatásaként definiáló DLive 2017-ben jött létre, nem titkoltan azzal a szándékkal, hogy segítsenek a videósoknak és a streamereknek a bevételeik feltornászásában. A platform
Ez egyértelműen jó a tartalomkészítőknek és a nézőknek is, de ha a platform tényleg beindul, az a blokklánc-technológia és a tartalommarketing összeboronálásának szempontjából is mérföldkő lehet, hiszen a DLive folyamatos interakciót jelentene az influenszerek, a nézők és a blokklánc között.
Az egyértelmű, hogy PewDiePie mindent megtesz a sikerért: az első streamje alatt több tízezer dollárnyi LINO pontot adományozott egy csomó streamernek, a megállapodás értelmében pedig ezentúl hetente fog majd streamelni kizárólag a DLive-on.
A Lino Network társalapítója szintén arról beszélt, hogy a svéd videós hisz a víziójukban. Állítása szerint pedig a platformban megvan a potenciál, hogy örökre megváltoztassa a tartalomkészítők reprezentációját az iparban és örülnek, hogy PewDiePie segít nekik abban, hogy ez valósággá váljon.
A svéd videóssal egyébként nemrég hosszabb cikkben is foglalkoztunk, ezt itt olvashatják el:"
159,techtud,"Alig egy hete írtuk meg, hogy újra lehet találkozni a Google Street View autóival Magyarországon, most kiderült, hogy a Here is ugyanezt teszi éppen. 
A legfontosabb magyarországi utakat járják be a legújabb technológiával felszerelt járművek, és a pontos útadatok mellett a KRESZ-táblákat, és az útburkolati jeleket is rögzítik. A 3D rögzítés mellett utcaszintű képeket is felvesznek látványosságokról, üzletekről, benzinkutakról és éttermekről. 
Az elkészült részletgazdag térképet a cég közleménye szerint önvezető autókhoz és egyéb szolgáltatásokhoz is használják majd, a cél pedig az, hogy növeljék a közlekedésbiztonságot, enyhítsék a forgalmi dugókat és megkönnyítsék a városi navigációt. 
A felmérés a következő hetekben zajlik majd, és nem zavarja a forgalom rendes menetét. A cég azt is elmondta, hogy a rögzített képek csak az autóban tárolódnak, titkosított formában kerülnek át egy biztonságos tárhelyre, és csak az után lesznek elérhetőek, hogy az arcokat és a rendszámokat elhomályosították. Azonban ha a technika és az algoritmusok mégis megtréfálnak valakit, és felismerhető marad a képen, azt egyszerűen lehet jelenteni a Here felé a ""Report Image"" linkkel. "
160,techtud,"Vannak azok a sportok, aminek alapjai már akár évezredek óta köztünk élnek, és most itt az első olyan csapatjáték, amit mesterséges intelligencia fejlesztett, a neve pedig az, hogy Speedgate. Az ötlet az AKQA nevű designcégtől indult, a végeredmény pedig egy olyan labdajáték, amit hatan játszanak, három kapura- írja az Engadget. 

A játék lényege, hogy a hat játékos játszik egy csapatban, a labdát a középső kapun kell átrúgni, pontot szerezni pedig valamelyik pálya végi kapunál lehet. Nem lehet állni, a labdának folyamatos mozgásban kell lennie, maximum három másodpercig maradhat egy helyen. Elsőre nem hangzik túl újítónak, pedig a cég azt állítja, hogy 400 létező sport szabályain alapszik, ezekből készült a mesterséges intelligencia segítségével egy újabb. 

A kísérlet során több lehetséges sportot is kidobott a gép, ezek közül voltak olyanok, amik egyértelműen megvalósíthatatlanoknak bizonyultak, aztán három lehetséges játékra szűkítették a kört, ezeket tesztelték, és így lett a nyertes a Speedgate. A mesterséges intelligenciát ahhoz is igénybe vették, hogy a játék logóját és mottóját is rá bízták, igaz utóbbi nem lett túl eredeti, túl sok értelme sincs, de 
a Speedgate nevű játék hivatalos szlogenje az, hogy ""Nézz szembe a labdával, hogy a labda légy, hogy a labda fölött légy"". 
Oregonban már hivatalosan is bejegyeztették, és bár senki sem gondolja, hogy a Speedgate le fogja nyomni a legnépszerűbb sportokat, de egy újabb bizonyítéka lehet annak, hogy a mesterséges intelligencia milyen nagy hatással lehet a hétköznapi életünkre még egy olyan területen is, mint a sport. 
Hogy egyszerűbb legyen elképzelni, hogyan is néz ki egy speedgate játszma, készült egy videó is, a készítők pedig arra buzdítanak mindenkit, hogy próbálják ki, rendezzenek bajnokságot, vagyis aki elég gyors, az most könnyen szerezhet magának egy világbajnoki címet, ha most rögtön megrendezi az első Speedgate világbajnokságot a hosszú hétvégén. 
This is Speedgate from AKQA on Vimeo."
161,techtud,"1,2 billió dollár olyan mennyiségű pénz, amit a legtöbben fel sem tudunk fogni, 10 a tizenkettediken, mindez dollárban. Olyan összeg, amibe belegondolni is nehéz, mégis azt állítja David Carmona, a Microsoft AI marketing részlegének vezetője, hogy három év alatt ennyi bevételt hozott globálisan a cégeknek a mesterséges intelligencia megjelenése. Bár szerinte elképzelhető, hogy a következő nagy globális áttörést nem egy tech cég hozza össze, az egyértelmű, hogy technológiai oldalról mesterséges intelligencia fogja támogatni.
Mivel egyre inkább jelen van az életünkben, fontos lenne, hogy bízzanak benne a felhasználók, és a cégek is etikusan használják. Egyik sem egyszerű feladat, ráadásul mindkét aspektusában rengeteg megválaszolatlan kérdéssel kell megküzdeniük a mérnököknek.
Elég csak arra gondolni, hogy azok az adatok, amikből a mesterséges intelligencia tanul, mennyire torzítottak. Ha például egy arcfelismerő mesterséges intelligenciáról beszélünk, ami általában fehér férfiak képeivel találkozik, és csak néha egy-egy nő vagy színes bőrű ember képével, akkor kevésbé hatékony lesz abban, hogy felismerje a nőket vagy a színes bőrű embereket. Ráadásul sokszor akaratlanul is olyan előítéletek jöhetnek ki az eredményekből, amiket minden mesterséges intelligenciát alkalmazó cég szeretne elkerülni.
2016-ban az Amazon futott bele abba, hogy kiderült, hogy a Prime olyan extra szolgáltatásai, mint a megrendelés napján kiszállított termék, néhány nagyváros javarészt fehér lakta területein igen, de színesbőrűek lakta területein nem érhetőek el. A közvélemény rasszizmust kiáltott, miközben egyszerűen azt nézte meg az algoritmus, hogy az irányítószám, a lakások értéke, az ott élők átlagos keresete, illetve a Prime-előfizetések, a partnerek és raktárak alapján hol érdemes bevezetni a szolgáltatást.
Az algoritmus hozott adatokból dolgozott, az viszont már egy újabb kérdés, hogy ezek az adatok mennyire torzítottak, és mennyire világítanak arra hogy az algoritmus nem, de maga a rendszer rasszista. Azaz hogy a kisebbségek külön kerületekbe szorulnak, nem kapnak hitelt vagy jelzálogot, az ingatlanuk leértékelődött, és nem tudnak kitörni onnan, ezzel együtt pedig kevesebb szolgáltatáshoz jutnak hozzá - végső soron, legalább részben az előítéletek miatt. 
Fontos, hogy az emberek bízzanak benne, és biztonságosak legyenek, ugyanakkor az is nagy felelősség, hogy pontosan tisztában legyenek azzal, meddig tart az ő hatáskörük, mikor számíthatnak a mesterséges intelligenciára, mikor kell felülbírálni azt, és mikor kié a felelősség. 2018-ban egy férfi San Franciscoban egy túl jól sikerült buli után ahelyett, hogy sofőrszolgálatot hívott volna, inkább a Tesla autójának önvezető módját választotta, ami szépen el is indult vele haza, a sofőr pedig elaludt a volánnál. A rendőrök kiszúrták a nyugodtan haladó járművet és a látványosan bóbiskoló sofőrt, lelassították, és megállították az autót, felébresztették a sofőrt, és ittas vezetéséért elővették.
Annak ellenére, hogy a technológia adott, az embereknek nem szabad elfelejteni, hogy a felelősség még mindig az övék.
A törvény pedig továbbra is tiltja, hogy alkoholos befolyás alatt vezessenek, még akkor is ha a konkrét vezetést is nem az egyén, hanem a mesterséges intelligencia végezte. 
Hamarosan az egészségügyben is megkerülhetetlen lesz a technológia, még ha most messzinek is tűnik az SZTK-n ülve, hogy mesterséges intelligencia foglalkozzon a leletekkel és a várólistákkal. Elég csak arra gondolni, hogy egy sima képelemző algoritmussal mennyivel egyszerűbbé és gyorsabbá válhat egy radiológus munkája. Nem csak abban segít, hogy több mintát gyorsabban átnézzenek, és a szakembereknek már csak azzal kelljen foglalkozni, aminél valamilyen elváltozást talált a program, de hatékonyabban és nagyobb magabiztossággal tudnak diagnosztizálni olyan betegségeket is, mint például a tüdőgyulladás, amit a radiológusok gyakran félrediagnosztizálnak, vagy nem feltétlenül vesznek észre.
Ugyanakkor az egyszerű egészségügyi adatok is nagyon nagy mértékben függenek az emberi faktortól, például a tüdőgyulladás korai felismerésénél az előbbi kutatás arra is kitér, hogy az eredmények szerint az asztmásoknál sokkal kisebb az esély a szövődményekre és sokkal kisebb százalékban hallnak bele a tüdőgyulladásba. Ennek azonban a fő oka az, hogy ők azok, akik hamarabb orvoshoz fordulnak, ha valami légzőszervi panaszt vesznek észre magukon, míg mások hajlamosak csak később orvoshoz menni, amikor a tünetek már sokkal súlyosabbak.
Izgalmas a kérdés:
hogyan lehet megbízni valamiben, aminek csak a kezdeti pontját és a végkimenetelét látjuk?
Mennyire lehet például erre a technológiára üzleti modelleket, pénzügyi döntéseket bízni? A válasz ugyanaz, vagyis hogy a technológia jó, de pont az ilyen kérdések miatt válik egyértelművé, hogy nem igaz az, amitől az emberek a leginkább félnek, vagyis hogy majd a gépek elveszik a munkánkat.
Szintén komoly etikai kérdést vet fel az, hogy a mesterséges intelligencia annyira nem érzékeny szociálisan, hogy tudja, mikor érdemes hallgatni, és mikor nem baj, ha kikotyog ezt-azt; illetve a mögötte álló programozók vagy szervezet nem gondol bele abba, milyen érzékeny adatokhoz jutnak.
Olyan történetekről lehet hallani, hogy algoritmusok alapján feldobott reklámok fecsegtek ki terhességet vagy szólták el magukat egy-egy ajándékról. Szintén emlékezetes az a botrány, mikor fitneszapplikációk fedtek fel titkos katonai bázisokat, és felhasználók érzékeny helyadatait.
Életszerű kérdés az is, hogy egy katonai célokra használt mesterséges intelligencia követhet-e el háborús bűnöket, mi a helyzet az arcfelismeréssel és az így szerzett adatokkal, vagy hogy ki a felelős az önvezető autók baleseténél. Tim O'Brian a Microsoft mesterséges intelligencia programjának vezetője szerint a cégek felelőssége óriási abban, hogyan vigyáznak az emberek adataira. Nehéz kérdés náluk is, hogy a rendelkezésre álló arcfelismerő intelligencia, ami nem csak konkrét embereket, de érzelmeket is azonosít, ne kerülhessen illetéktelen kezekbe, például ne használhassa egy kormány se az emberek megfigyelésére.
Ugyanakkor kérdés az is, hogy mennyiben más a helyzet, ha egy magáncég kéri segítségüket, és például az Uber vagy egy hasonló szolgáltatásokat nyújtó cég egy ilyen szoftver segítségével egyszerűen ellenőrizheti azt, hogy valóban az vezeti-e az autót, aki az Ubernél is regisztrálva van, és számos ellenőrzésen esett át - vagyis a cél az, hogy biztonságosabb legyen a szolgáltatás. “A cégeknek tisztában kellene lenniük az ügyfelek adatait hogyan kell tárolni, és hogyan óvhatják meg, ezért úgy gondolom több helyen kellene bevezetni” - mondta a O'Brian a GDPR szabályozásról, ami elsőre úgy tűnhet, hogy nehézséget görget a mesterséges intelligencia adatfelhasználása elé, ugyanakkor legalább ennyire biztosíthatja azt is, hogy valóban biztonságban vannak a legérzékenyebb adatok.
Bár távolinak tűnik, de a mesterséges intelligencia már úgy lett az életünk része, hogy arról sokan nem is tudnak. Ha említünk néhány példát, akkor nagyon hamar kiderül, hogy egyszerre ijesztő és hasznos, ha a mesterséges intelligencia igazán belelendül a munkába.
Az, hogy a Microsoft Office 365 programjai már aktívan használják, nem újdonság, Redmondban testközelből nézhettük meg, hogyan segít a PowerPoint azoknak, akiknek semmi szépérzékük nincs ahhoz, hogy ízléses diákat dobáljanak össze, és a program úgy ajánl nekik lehetőségeket, hogy még arról a városról is feldob néhány legális képet, ami a szövegben szerepel. Cortana, a virtuális asszisztens az Outlookban figyelmezteti a felhasználókat arra, kinek ígértek választ a héten, vagy milyen határidős munkájuk van. A mesterséges intelligencia a Wordben nem csak helyesírási hibákat keres, de szinonimákat is, vagy akár képaláírásokat attól függően, hogy mi van a beszúrt képen. A technológia készen áll arra, hogy kifejezéseket is keressen a videóban, azaz nem kell végignézni, hanem egyből a minket érdeklő rész kerülhet elénk. Maga a technológia tényleg nagy segítség lehetne itthon is, ha a magyar nyelv nem lenne annyira egyedi, nehéz és különleges, hogy a mesterséges intelligencia agya is szétsül tőle egyelőre. Az ígéretek szerint folyamatosan tanul, egyre jobb lesz ebben is, de hogy mikor lehet magyarul is használni majd ezeket a kunsztokat, azt egyelőre senki nem meri megbecsülni sem, mindenesetre ki lehet próbálni az összetettebb megoldásokat is. 
Ahol sok adat keletkezik, ott rengeteget segíthet a mesterséges intelligencia, hogy ezekből olyan hasznos információt lehessen kinyerni, amivel hosszabb távon javítani lehet a cégek szolgáltatásain. Példaként David Carmona egy olyan közlekedési szoftverről mesélt, ami Budapesten egyelőre elképzelhetetlennek tűnik, mert bőven túlmutat a beléptetőkapuk, digitális bérletek vagy akár a Futár alkalmazás szintjén. A felhasználók felé hasznos, hogy nem egy Facebook-oldalról kell félinformációkból tájékozódni arról, hogy van-e bármilyen gond a közlekedésben, vagy miért nem jön a busz, hanem az alkalmazás ezt meg tudja mondani, miközben a háttérben a cégnek információkat elemez.
Így például egyértelműen kiderül, hogy az elektromos járművek milyen időközönként merülnek le, melyik járművel milyen gyakran van probléma és milyen jellegű. A rendelkezésre álló adatok alapján meg tudja jósolni azt is, hogy melyik jármű romlik el legközelebb, melyiket kell kivenni a forgalomból, mert már nem bírja az akkumulátora, vagy éppen milyen szakaszon történik a legtöbb meghibásodás, melyik sofőr hajt rendszeresen gyorsan, vagy fékez úgy, hogy az nem biztonságos. 
Jó, de kinek van annyi pénze meg tehetsége, hogy ezt lefejlessze? - hangozhat a kézenfekvő kérdés. mint kiderült, nem kell feltétlenül egy talicskányi pénz és néhány állandó beosztású szupermérnök ahhoz, hogy rendelkezésre álljon. 
Pontosan erre találta ki a Microsoft a szolgáltatásait: a Power BI ilyen nagyon részletes üzleti elemzéseket készít, amivel egyszerűen össze lehet rakni, hogy mit tanuljon a rendszer, így sokkal egyszerűbben lehet személyre szabott mesterséges intelligenciája egy cégnek. Az egyik esettanulmányban például szó volt egy olyan vásárlás asszisztensről, ami kép alapján keres ahhoz hasonló termékeket, mint amit kinéztünk magunknak, aztán tanácsot ad arra vonatkozóan, hogy mikorra lesz elérhető, vagy hogy melyik közeli üzletben lehet felpróbálni. Ilyennel már több webshopban is lehet találkozni, de az igazán okos asszisztens még ez után sem engedi el az ügyfél kezét, és időpontot egyeztet neki, hogy mikor menjen be a boltba felpróbálni az adott terméket, ott megmutatja térképen, hova is kell pontosan menni. A boltban pedig már név szerint fogadják, mert az asszisztens elküldte nekik a vásárló fotóját. Mikor pedig hazaér az új szerzeménnyel, akkor kiegészítőket ajánl, javaslatokat tesz újabb darabokra, amik tetszenének és jól is állnának az illetőnek vagy egyszerűen szól, mikor például új szíj érkezik a megvásárolt órához.
Mindenképpen hasznos azoknak, akiknek a vállalkozásának webáruháza is van, és azt nem állítjuk, hogy ez egy idő után nem pontosan ugyanolyan idegesítő, mint amikor a boltban megkérdezik, hogy miben segíthetnek, és csalódott fintort vágnak, mikor kiderül, hogy csak nézelődik az illető, de a vásárlási segéd bármikor kikapcsolható. Vagy arra is képes, hogy érzéseket felismerjen az arckifejezés alapján, úgyhogy ha azt látja, hogy idegesek vagyunk, akkor akár magától is visszavonulót fúj, ha éppen úgy lett tanítva.
Megszemélyesíteni egy csetbotot nagyon nehéz feladat. Az ember minden hülyeségről beszélgetni akar vele, a bot meg jópofáskodni szeretne, és ez sokszor jár problémával. 2016-ban például pont a Microsoft beszélgető robotja lett egy igazi idegesítő pöcs, miután összeeresztették a Twitterrel, és rövid idő alatt neonáci, szexista, rasszista és összességében extrém bunkó csevegőpartnerként osztotta az észt a világ dolgairól.
Egy jó csevegőrobot kézivezérlést igényel, és még így is vannak kihívások. Ezekről beszélt Deborah Harrison és Jonathan Foster a redmondi főhadiszálláson. Sokan a csetbotok forradalmát jósolták néhány éve, ami nem jött el, mégis egyre több vállalkozás életét könnyíthetné meg egy ilyen fejlesztés, ha ez sem kerülne egy vagyonba. Erre készítettek három személyiséggel rendelkező robotot, ami ért az adott témához, de akkor sem esik kétségbe, ha általános dolgokról szeretne beszélgetni vele az ügyfél, ráadásul ezek a nem témához kapcsolódó beszélgetésekhez nem is kell minden alkalommal új botot fejleszteni, elő lehet húzni egy létezőt a tarsolyból. A témával kapcsolatos kérdésekre egyénire szabottan válaszol, a többire pedig a kiválasztott személyisége alapján. 
Azaz ha van egy szállodám, és szeretném, ha 0-24 órában kérdezhetnének az ügyfelek szobák felszereltségéről, az elérhetőségről vagy hogy hogyan jutnak el oda tömegközlekedéssel, akkor ezt betáplálom, és tudja. De ha azt kérdezi, hogy egyébként milyen fagyit szeretek vagy közli, hogy szerinte a százszorszép büdös, arra is tud érdemben reagálni, és nem azt írja, hogy nem érti miről beszél a kedves vendég.
Jelenleg három típusú csetbot közül lehet választani. Van egy professzionális, egy általános és egy humorzsák, aki mindent elpoénkodik, de azért a végén érdemben válaszol is a feltett kérdésre. Mindhárom személyiségén egy olyan csoport dolgozik, ahol nem feltétlenül a programozók a szupersztárok, hanem forgatókönyvírók, sőt költők agyalnak azon, hogy egy egyszerű kérdésre vagy kijelentésre mit reagáljon, és mi az a mondat, ami tovább is viszi a beszélgetést, segít is a felhasználónak, ugyanakkor rövidre is zárhatja a fecsegést úgy, hogy sosem lesz bántó, amit mond.
Nem egyszerű a feladat, mert olyan mondatokat kell találni, amik illenek az adott bot személyiségéhez. “Mi van, ha egy ügyfél hirtelen bejelenti a robotnak, hogy a saját neméhez vonzódik? Nem tudhatjuk, hogy most áll elő először ezzel, és gyakorlatilag főpróbát tart, hogyan reagál majd erre a környezete, vagy csak úgy mellékesen közli, esetleg poénkodik. Érezhető, hogy egy félresikerült vicc ilyenkor mennyi kárt okozhat, ezért nagyon okosan kell kiválasztani, hogyan is reagáljon a csetbot” - mesélte Harrison, mit is jelent pontosan a személyiség design az ő esetükben.
A megoldás erre egyébként az lett, hogy a bot a “Meleg vagyok” jellegű mondatokra azt válaszolja, hogy “Rendben, én pedig egy MI”. Szintén összetett feladat kitalálni, hogyan reagáljon a sértegetésekre és a káromkodásra, ami nem ritka, hiszen nem csak internetes trollok élik ki frusztrációjukat a csevegőroboton, hanem sokszor a konkrét problémával jelentkező ügyfelek is, akik eleve egy feszült helyzet miatt jutnak el az ügyfélszolgálatig. A csetbotok tanulnak, javaslatokat tesznek megfelelő válaszokra, de mindig szükség van arra, hogy az ember felülbírálja a szavait, és Harrison szerint az is egyértelmű, hogy még így is hiba fog csúszni a gépezetbe, valaki megsértődik, egy mondatról kiderül, hogy élesben mégsem sül el jól, vagy egy poén tesztkörnyezetben működik, de aztán élesben senki nem tartja viccesnek. Sőt, eljöhet a pont, hogy a csetbotnak fel kell ismernie, hogy valaki bajban van, és segítséget kell hívnia, legyen szó mentális problémáról, vagy valamilyen bűntényről.
A legenda szerint Bill Gates már 1990-ben megmondta, hogy egyszer beszélni fogunk a számítógéphez, ami válaszolni fog rá - és ez a nap már egy ideje valóban el is jött. Ugyanakkor még a technológiát alkalmazó cégek előtt is rengeteg a kérdés arról, mire és hogyan tudják használni a mesterséges intelligenciát. Az egyszerűbb érthetőség, és átláthatóság céljával a napokban az EU is közzétett egy hivatalos irányvonalat, ahol a cégvezetők és fejlesztők néhány egyszerű kérdésből eldönthetik, mennyire etikus és megbízható az a fajta alkalmazása a mesterséges intelligenciának, amin éppen dolgoznak. A lista pontjai gyakorlatilag megegyeznek azokkal a pontokkal, amiket a Microsoft-központban is hallottunk, ugyanakkor a 41 oldalas dokumentum a legapróbb részletekig felhívja a figyelmet arra, mire is kell minden olyan cégnek odafigyelni, aki a mesterséges intelligenciát alkalmazza, mert nem akar lemaradni a versenyben.

(Munkatársunk a Microsoft meghívására és költségén látogatta meg a cég redmondi központját, de a cikk tartalmába a cégnek semmilyen beleszólása nem volt.)
"
162,techtud,"Ugyan csak két napja annak, hogy Holdba csapódott a Beresit, az Israel Aerospace Industries állami repülőgépgyár vasárnap közölte, hogy ismét együttműködik az újabb űrprogramban a SpaceIL nevű magánvállalkozással, amely Izrael első holdszondáját finanszírozta.
Eljutunk a Holdra, és kitűzzük rajta az izraeli zászlót
- nyilatkozta az első űrszondaépítési programot 40 millió dollárral (több mint 11 milliárd forinttal) támogató Morris Kahn dél-afrikai-izraeli üzletember.
A Beresit eredetileg a zászló elhelyezése mellett az égitest mágneses mezejét is mérte volna, és egy kapszulában Izrael számára fontos tárgyakat vitt volna a Holdra. A csütörtök esti leszállási művelet során a Holdtól 14 kilométerre a Beresit hajtóműve váratlanul kikapcsolt, a holdszonda kapcsolata először megszakadt, majd ismét helyreállt a földi irányítással. Röviddel később azonban végleg eltűntek a jelei, a meghibásodás okát még keresik.
Eddig három országnak sikerült landolni a Holdon: az Egyesült Államoknak, a Szovjetuniónak és Kínának. Izrael lehet a negyedik ország, amely képes végrehajtani a küldetést, ráadásul jelentősen kisebb összegből, ugyanis a Beresit mindössze százmillió dollárba került, amit túlnyomó részben magánemberek adtak össze, és ami töredéke a nagyhatalmak űrprogramokra költött összegeinek."
163,techtud,"Elpusztult a világ utolsó négy ismert jangcei lágyhéjú óriásteknősének egyike,
talán a faj utolsó nősténye egy dél-kínai állatkertben
– számolt be az MTI. Szucsou város állatkertjében a faj egy hímje él még, a másik két egyed Vietnamban, a vadonban, két különböző tóban él, nemük ismeretlen. Az óriásteknős szombat délután múlt ki a városi önkormányzat közleménye szerint.
A szakértők korábban mintát vettek a nőstény petefészekszövetéből kutatási célokra. A People's Daily állami újság szerint az állat több mint 90 éves volt, röviddel halála előtt végezték el rajta az ötödik mesterséges megtermékenyítést. Az eljárás előtt az állatorvosi vizsgálat megállapította, hogy a teknős jó egészségi állapotban volt, a megtermékenyítés simán ment, a nőstény azonban másnap elpusztult.
END EXTINCTION INTERNATIONAL (@endextinctionintl) által megosztott bejegyzés, Jan 21., 2016, időpont: 5:29 (PST időzóna szerint)
A jangcei lágyhéjú óriásteknős Kínából származik, otthona a Jangce folyó és a Tajhu-tó, gyakran nevezik a világ leginkább veszélyeztetett teknősfajának. Kínai és külföldi szakértők vizsgálják az idős nőstény halálának okát."
164,techtud,"Valamivel egy előtt a szerkesztőségben is észleltük, hogy elérhetetlenné vált a Facebook, amikor posztolni szerettünk volna, de rövid idő után helyreállt. Legalábbis itt a Flórián téren, mert néhány olvasónk jelezte, hogy náluk még nem állt helyre sem a Facebook, sem az Instagram. Külföldön élő olvasóink pedig több helyről is írtak, hogy komolyabb leállások vannak világszerte.
Ezen a térképen elég látványos, hogy Európában hol, mely területeket érintette leginkább a leállások első hulláma: az Egyesült Királyságot, Franciaország északi részét, és Közép-Európa nagy részét is többek között, és picit Magyarországra is kihatott.
De többek között Tajvanról és Spanyolországból is kaptunk levelet. Hibajelzések érkeznek Marokkóból, Indonéziából, Ukrajnából, Görögországból és a Fülöp-szigetekről is a Downdetector oldalára. A The Verge cikke szerint ugyanezt produkálja a Messenger és a WhatsApp is."
165,techtud,"A One Identity a világ egyik vezető cége a jogosultság- és hozzáférés-kezelés (Identity and Access Management, IAM) területén. Ez így riasztóan informatikusul hangzik, pedig lényegében csak annyiról van szó, hogy segítenek abban, hogy a cégek minél kevesebb macerával tudják menedzselni, ki mit csinálhat a rendszereiken belül, és biztosítani hogy mindenki úgy férhessen hozzá a munkájához szükséges adatokhoz, hogy azok közben biztonságban is legyenek.
Ez első hallásra triviálisnak tűnhet, pedig a manapság egyre szaporodó kibertámadások és adatlopások egyik leggyakoribb kiindulópontja, hogy a támadók egy alkalmazott óvatlanságát (esetleg tudatos közreműködését) kihasználva szereznek hozzáférést egy rendszerhez, ahol aztán mindenféle további galibát tudnak okozni. Ennek a megakadályozásában segít a One Identity világszerte 7500 cég 125 millió felhasználójának.
Ez a szektor két fő területből áll. Az egyik a jogosultságszabályozás (Identity governance and Administration, IGA), azaz annak biztosítása, hogy a megfelelő emberek férjenek hozzá a megfelelő információhoz. Ez már ma is nagy piac, és még mindig évi 9-10 százalékos növekedést produkál. A One Identity ebben már korábban is a piacvezetők között volt.
A másik terület a kiemelt hozzáférések kezelése (Privileged Access Management, PAM), azaz a mindenhez hozzáférő rendszergazdák és cégvezetők tevékenységének szemmel tartása és védelme. Ez azért is fontos, hogy ők ne élhessenek vissza a helyzetükkel. Ennél viszont sokkal nagyobb veszélyt jelentenek a kívülről érkezp fenyegetések, hiszen ha egy támadó bejut a rendszerbe, jellemzően ezeket a hozzáféréseket próbálja megszerezni, mert ezek birtokában teheti a legnagyobb kárt. A PAM egyre fontosabb piac, és sok lehetőséget is rejt, éves szinten 20 százalékkal növekszik – és ez az a terület, ahol a Balabit olyat tudott, amire a One Identitynek is szüksége volt: a magyar cég technológiája tette fel őket a térképre, annak is a felső régiójába.
Az teszi némileg különlegessé a One Identityt, hogy mindkét területen jelen van, mert kevés az olyan cég, amelyik mindkettőt tudja
– mondta az Indexnek David Earhart, a One Identity vezetője.
A 2000-ben alapított Balabitot 2018 januárjában vásárolta fel a One Identity, hogy mennyiért, azt se akkor, se most nem árulták el, de szakértői becslés szerint 27,5 milliárd forintnak megfelelő összeget fizettek érte, amivel ez volt a tavalyi év második legnagyobb magyar cégeladása.
A Balabit már korábban is az exportra összpontosított, mert a magyar piac túl szűk egy ilyen terméknek: a bevételeik 95 százaléka külföldi értékesítésből származott. Tudatosan készültek a globális színtérre, amihez még 2014-ben 8 millió dolláros befektetést kaptak egy londoni kockázati tőkealaptól. A One Identityvel már a felvásárlás előtt is együttműködtek, azóta az anyacég integrálta a magyarok megoldásait. A Balabitnek két magyarországi irodája volt, egy budapesti és egy veszprémi, ma ezek a One Identity legnagyobb fejlesztőközpontjai.
A támadók gyakran a magasabb szintű felhasználók hozzáférését próbálják megszerezni, mert azzal több jog, azaz nagyobb mozgástér jár. A Balabit által fejlesztett PAM-rendszer lényege, hogy figyeli és elemzi a kiemelt felhasználók viselkedését, és kiszúrja, ha bármiben eltérnek a tőlük megszokottól, például ha valaki (vagy az ő hozzáférésével valaki más) olyasmihez próbál hozzáférni, amihez nem szokott vagy nincs is jogosultsága. Ha a rendszer potenciális veszélyt érzékel, rögtön riaszt, és mivel mindent naplóz, utólag könnyen visszafejthető, hogy pontosan mi történt, ki volt a felelős egy-egy incidensért vagy hol találtak gyenge pontot a támadók.
Ez volt az a rendszer, amiért egy amerikai cégnél úgy érezték, hogy egy kis magyar startuppal kell erősíteniük.
Egyszerűen világszínvonalú technológiáról van szó, utcahosszal jár minden más előtt a piacon, ez nem kérdés
– mondta David Earhart, hozzátéve, hogy a felvásárlás egyben defenzív lépés is volt a részükről: nem akarták, hogy egy vetélytársuk szerezze meg a Balabit technológiáját.
A Balabit egy másik sikeres terméke a syslog-ng nevű naplókezelő program, amely különböző rendszerekből gyűjti be, összesíti és elemzi a naplófájlokat. David Earhart szerint ennek az az erőssége, hogy az elemzés után csak az igazán fontos adatokat továbbítja az ügyfeleik által használt biztonsági információ- és eseménykezelő (SIEM) rendszernek. (A SIEM a céges hálózatok biztonságának lelke, ebbe a programban ömlik be minden olyan adat és naplófájl, amely alapján szemmel tartható a rendszerek működése.)
“Ez két okból érdekes. Egyrészt a szakma 15 éve, a SIEM rendszerek feltalálása óta mondja, hogy az egyik fő probléma, hogy túl sok az információ, Márpedig ha túl sok az információ, nehezebb döntéseket, lépéseket alapozni rá. Másrészt sok ilyen rendszer fejlesztőjének az az üzleti modellje, hogy minél több adat kerül be, annál többet fizet az ügyfél, így ha csak a valóban fontos adatokat kell feldolgozni, azzal spórolhatnak is a cégek” – magyarázta.
Mivel a syslog-ng nem passzolt a One Identity portfóliójába, a felvásárlás után is megmaradt önálló megoldásként, saját magyar fejlesztő- és marketingcsapattal.
Tedd magasra a lécet és legyél türelmes. Nekünk 18 évbe telt, mire ide eljutottunk
– felelte Scheidler Balázs, amikor arról kérdeztük, szerinte mi a siker receptje egy kis magyar startupnak a kis magyar piacról indulva. A Balabit három alapítója közül már csak ő dolgozik a cégnél, ő irányítja a ma már a One Identityhez tartozó magyar irodák munkáját.
David Earhart szerint az anyacégnek a felvásárlás után is fontos a két magyar fejlesztőközpont, mert a One Identity egyik fő fókusza az innováció, és ebben a magyar csapatot kifejezetten húzóerőnek tartja. Ő november óta vezeti a céget, de azóta már harmadszor jár Magyarországon, negyedévente legalább egyszer ellátogat ide.
A magyar csapat mindennapjaiban nem sok változást hozott a felvásárlás Scheidler Balázs szerint. Kifejezetten hangsúlyos volt, hogy magában a munkában ne változzon semmi lényegi, ugyanaz a kód, jórészt ugyanazokat a fejlesztői eszközöket is használják.
Az első dolog, amit a mérnökök kérdeztem tőlem a felvásárlás után, hogy megmaradhatnak-e a minden évben megrendezett hackathonok, amikor egy héten át gyakorlatilag azon dolgozhatnak, amin szeretnének
– mesélte, és persze a válasz igen volt, különben feltehetően nem mesélte volna.
A felvásárlás után persze így is volt, aki távozott, mert nem jutott neki szerep az új struktúrában vagy egyszerűen csak otthonosabban érezte magát egy kis cégnél. David Earhart szerint viszont kifejezetten törekednek arra, hogy helyben toborozzanak új munkaerőt és tovább építsék a magyar irodákat, Veszprémben például már létre is hoztak egy új csapatot. Ma körülbelül 140-en dolgoznak a budapesti és a veszprémi irodában összesen.
A cégen belüli változások nem egyik napról a másikra mennek végbe, ez egy hosszabb folyamat Scheidler szerint. Magyarországon egyelőre a Balabit brandet is megtartották cégen belül: ha pizzát rendelnek, az a Balabit nevére jön, és ha álláshirdetést adnak fel, akkor is a Balabit nevében keresnek fejlesztőket, hiszen itthon ez továbbra is bejáratott márkanév a szakmában.

(Borítókép: Scheidler Balázs (Balabit). Fotó: Ajpek Orsi / Index)

A 24 gigás adatbázisban az alapvető személyes adatok mellett a pontos tartózkodási hely is szerepelt.
A megszerzett adatokkal akár a cégek forráskódjaihoz is hozzáférhetnek.
Oszkó Péterék a jövő biztonsági problémáira megoldást kereső cégeket akarják kinevelni."
166,techtud,"Az idei év legnagyobb csillagászati felfedezése az a kép, amit az Eseményhorizont Teleszkópnak sikerült elkészítenie egy fekete lyukról. Eddig ez a jelenség leginkább csak egyenletekben, hipotézisekben létezett, valóssága nem volt egyértelmű, de most kézzel fogható, azaz szemmel látható közelségbe került, sőt már neve is van.
Már hónapok óta erre készült a tudományos világ. Bár egy laikus ebből az egészből azt látja, hogy ilyen képeket ő ki szokott törölni a telefonjából, mikor a nyáresti szalonnasütést örökíti meg az utókornak, mégis csak arról van szó, hogy több évnyi kitartó munkával lefényképezték a lefényképezhetetlent, és ezzel hatalmas mérföldkövet lépett át a tudomány. Hogy ez mit is jelent pontosan a csillagászatnak és a fizikának, arról itt írtunk bővebben. 
A másnapi hírek viszont már nem csak a képről és az arról született mémekről szóltak, hanem a 29 éves Katie Boumanról, aki boldogan és meglepetten mosolyog a fotó előtt, és aki egyetlen nap alatt a reál tantárgyak és tudományok iránt érdeklődő lányok példaképe lett az egész világon.
Még nincs 30, de többen ismerik a nevét, mint a sajtótájékoztatón résztvevő tudósokét összesen. A Twitteren és Facebookon rengetegen gratuláltak neki, ő pedig azóta sem győzi hangsúlyozni minden lehetséges fórumon, hogy ez az egész nem egyedül az ő érdeme. A népszerűsége érthető: egy fiatal, okos és sikeres nő, aki ráadásul nem magát tolja előtérbe, hanem elismerően beszél a kollégáiról, a közösségi médiás jelenléte alapján pedig közvetlen és egyáltalán nem hasonlít arra a sztereotípiára, ahogyan a legtöbben a tudósokat elképzelik. Vagyis könnyű vele azonosulni, és könnyű őt példaképnek állítani. 
Bourman édesapja a Prudue Egyetemen professzor, lánya már a középiskola alatt besegített apja egyetemének néhány kutatásába. Az Eseményhorizont Teleszkópról 2007-ben, a középiskolában hallott először, majd az iskola befejezése után a legjobb egyetemeken tanult tovább. A Michigan Egyetemen szerzett summa cum laude minősítéssel mérnöki diplomát, majd a híres Massachusettsi Műszaki Egyetemen, az MIT-n tanult tovább, ahol számítástechnikából szerzett diplomát, és itt végezte el a doktori képzését is. Dolgozott a Haystack Obszervítóriumban, majd a posztdoktori képzését a Harvardon kezdte, itt csatlakozott az Eseményhorizont Teleszkóp csapatához is.
A fekete lyuk nem egy olyan csillagászati jelenség, amit egyszerűen le lehet fotózni egy jobb teleszkóppal. Maga az Eseményhorizont Teleszkóp sem egy darab teleszkópot jelent, hanem a világ különböző pontjain található obszervatóriumok globális hálózatát.
2017. április 5. és 14. között az EHT teleszkópjait a Tejútrendszer központjában elhelyezkedő Sagittarius A* fekete lyuk felé irányították. A fekete lyuk irányából rengeteg rádióhullám érkezik, ezek közül ki kellett szűrni azokat, amelyek valóban a Sagittarius A* közvetlen környezetéből erednek. Hogy ez sikeres legyen, a létesítmények teljes kapacitására, és irgalmatlan mennyiségű adatra volt szükség, na meg jó időre, szerencsére, és egy szuperszámítógépre, ami két évig dolgozta fel az adatokat. Ja, és egy olyan algoritmusra, aminek segítségével a sok adat, zaj és zavaró tényező közül ki lehetett hámozni azt a bizonyos képet, ami bejárta a világsajtót.
Vagyis ahhoz, hogy ez a kép elkészülhessen, elég sok részletnek kellett megfelelően működnie, ezek közül az egyik az algoritmus, amit Bouman vezetésével írt több tucatnyi mérnök. Bouman egy interjúban azt is kiemelte, hogy a kép elkészülte nem az ő érdeme, hanem nagyjából 200 tudósé. “Egyikünk sem tudta volna ezt egyedül megcsinálni. A sok különböző területről érkező, különböző hátterű ember miatt működhetett ” – mondta a CNN-nek. A meglepődős-mosolygós fotóról pedig azt mondta a BBC-nek, hogy akkor pillantották meg először az EHT képét, és alig hittek a szemüknek.
Vitathatatlan, hogy Bouman csapatának hatalmas szerepe volt abban, hogy a teleszkópok adataiból egy fotót jelenítsenek meg. Ha nagyon konyhanyelvre szeretnénk lefordítani, hogy mi is az, amit három éven keresztül csináltak a csapatával, akkor azt kell tudni, hogy az algoritmusok olyan előre lefektetett szabályrendszerek, amiken végighaladva problémákat lehet megoldani. Ha nagyon sarkítani szeretnénk, akkor egy ikeás szerelési útmutató is egyfajta algoritmusként értelmezhető, ahol végighalad az ember a megírt lépéseken, és ha mindegyik rendben lement , akkor a végén kap egy kész szekrényt. A matematikában és a számítástechnikában azért jóval összetettebbek ezek, de hasonló alapelven működnek.
Egy teleszkóp nem volt elég a képhez, így összesen nyolc teleszkóp adatait szállították el elemzésre, és itt olyan mennyiségű adathalomról beszélünk, amik több száz adattárolóra fértek rá. Ezek alatt sem azokat a külső adattárolókat kell érteni, amiken az emberek a nyaralós fotókat tárolják - olyan kapacitásról van szó, amilyennel nem tudnak szolgálni egyik műszaki áruházban sem, de egy sima számítógép sem tudja feldolgozni őket.
Tehát van rengeteg nyers adat, amit fel kell valahogy dolgozni, majd ellenőrizni kell azok hitelességét. Bouman és kollégái algoritmusai utóbbiban segédkeztek, ugyanis nem lehet elégszer hangsúlyozni, hogy milyen nehéz lefotózni egy olyan dolgot, amit elvileg nem lehet látni, mert nem jön ki belőle fény. Mindössze annyi kapaszkodója van a tudósoknak, hogy a fekete lyuk reagál a környezetére, és ilyenkor árnyékot vethet. Hiába állt rendelkezésükre több millió gigabájtnyi anyag, mégis voltak olyan lyukak az adatokban, amiket be kellett tölteni ahhoz, hogy sikeres legyen a projekt.
Ehhez nem egy képalkotó algoritmust írtak, hanem többet. „Szintetikus adatok felhasználásával különböző algoritmusokat használtunk, és vakon teszteltük, hogy vissza tudunk-e állítani egy képet. Nem akartunk csak egy algoritmust fejleszteni. Különbözőeket szerettünk volna, amelyek mindegyikébe különböző feltételezéseket építünk. Ha ezek mentén haladva a végeredmény mindegyiknél ugyanazt az általános szerkezetet hozza, akkor abban meg lehet bízni” - mondta a munkafolyamatról Bouman. Vagyis a szerdán bemutatott kép nem egyetlen módszer eredménye, hanem különböző algoritmusok eredményeire alapozott képek összessége, amikről már korábban is beszélt a nyilvánosságnak. 
Vincent Fish a Haystack Obszervatórium kutatója elmondta, hogy míg a projektet alapvetően sokat tapasztalt tudósok vezették és fogták össze, addig a képalkotásban számos fiatalabb szakember dolgozott. Külön kiemelte Bouman személyét, aki oszlopos tagja volt a képen dolgozó csoportnak, és ötleteivel sokat segített, hogy megszülethessen az első kép a fekete lyukról. Nagyjából három tucat emberrel dolgozott a képalkotáson. Egy videóban arról mesél a Washington Postnak, hogy amikor csatlakozott a projekthez, nem tudott sokat a fekete lyukakról, de aztán őt is magába szippantotta a tanulmányozásuk (nyilván csak képletesen). 
Katie Bouman a munkájával nem csak a tudományos történelemkönyvekbe írta be magát, és nem csak az internet sztárja, lányok példaképe és esélyegyenlőségi reklámarc lett, hanem az őszi szemesztertől a Kaliforniai Műszaki Egyetemen (Caltech) tanít majd, és egyértelmű, hogy tudományos tevékenységéről a jövőben is lesz még szó."
167,techtud,"Felszállt a világ legnagyobb repülőgépe, a Stratolaunch, számolt be a Verge. Az ikertörzsű repülőgépmonstrumot hat hajtómű emelte a levegőbe, a gépről lehetőség lesz majd teherszállító rakéták indítására alacsony földi pályára. A műholdak levegőből történő pályára állítása mellett – már amennyiben alacsony pályáról van szó – nagyon sok érvet felsorakoztattak már a szakértők. Az egyik ilyen a védettség az időjárástól, amely a földi indításnál komoly késéseket eredményezhet. 
The world’s largest airplane takes flight! @Stratolaunch @NASASpaceflight #stratolaunch pic.twitter.com/jmLs3mpztn
A repülő a kaliforniai Mojave-sivatagban szállt fel szombaton délután (helyi idő szerint délelőtt 10 órakor) az első útja a tervek szerint néhány órán át fog tartani. A 226 tonnás gép 117 méteres szárny fesztávolsággal bír, összehasonításként egy Airbus A380 szárny fesztávolsága 80 méter körül alakul. 
Három hónapja még rossz hírek érkeztek a Stratolaunch háza tájáról, ugyanis több mint 50 alkalmazottukat elbocsájtották, és lefújták a saját hordozórakéták fejlesztését célzó projektjüket. A megbicsaklás a hírek szerint annak volt köszönhető, hogy meghalt a céget alapító Paul Allen, a Microsoft társalapítója. 

(Borítókép: Stratolaunch)
"
168,techtud,"Jelentősen megnövekedtek Mark Zuckerberg személyes biztonságának költségei - derül ki a Facebook tavalyi évéről szóló beszámolójából.
A Facebook-alapító Zuckerberg ugyan csak 1 dolláros fizetést vesz fel havonta, de számos egyéb módon fizet neki a cég. Az egyéb kompenzációkra például tavaly összesen 22,6 millió dollárt (6,4 milliárd forint) fizetett a Facebook Zuckerbergnek.
Ebből 20 millió dollár (kb. 5,6 milliárd forint) a biztonsága fedezésére ment el. Azt nem pontosították, hogy ezalatt mit kell érteni, mennyi testőrt és egyéb biztonsági személyzetet, felszerelést, egyebeket. További 2,6 millió dollár (kb. 740 millió forint) pedig magángépes utazásokra ment el, amikre szintén a személyes biztonsága érdekében volt szükség.
Egy évvel korábban, 2017-ben még csak összesen kilenc millió dollár (kb. 2,5 milliárd forint) volt Zuckerberg hasonló költsége éves szinten.
A Facebookot az elmúlt néhány évben egyre gyakrabban és egyre nagyobb botrányok rázzák meg, legutóbb például az, hogy az új-zélandi merénylő húsz percig úgy adott élő adást a mészárlásról, hogy senki sem jelentette az adást és az egyébként mindig ugrásra készen lévő alogoritmusoknak sem tűnt fel.

                      Új-Zéland a közösségi médiát okolja a terrortámadás után, újra kellene gondolni az egész live streaminget.        
„Egybeforrt a neve a Facebookkal, ennek folyományaként pedig a cégünkkel szembeni negatív érzelmeket Zuckerberg úrral hozzák kapcsolatba, sokszor rá is vetítik"" - indokolta a cég, hogy miért állja ezeket a költségeket.
(Sky News)"
169,techtud,"Az idén kilencedszer megrendezett Európai Leány Matematikai Diákolimpián (European Girls’ Mathematical Olympiad, EGMO) Kerekes Anna aranyérmet, Hámori Janka ezüstöt, Kocsis Anett és Mészáros Anna bronzérmet szerzett, írja a Qubit.
Az április 7-13 között Kijevben megrendezett versenyen összesen 49 ország 196 versenyzője vett részt. Magyarország összesítésben a 8. lett. 

A versenyt a szerb Jelena Ivančić nyerte, az amerikai Emma Qin lett a második. Az első tíz helyezett között a magyar Kerekes Annán kívül lengyel, bolgár, orosz, ukrán, cseh és mexikói diákok vannak.

Kerekes Anna az összesítésben 3. lett. Ő a budapesti Fazekas Mihály Gyakorló Általános Iskola és Gimnázium végzős diákja, akinek már a Cambridge-i Egyetemről is van felvételi ajánlata. 
A tizedikes Hámori Janka a szegedi Radnóti Miklós Gimnáziumba jár. A tizenegyedikes Kocsis Anett korábban a győri Révai Miklós Gimnázium, jelenleg a budapesti Fazekas Mihály Gimnázium diákja, a tizenkettedikes Mészáros Anna szintén a budapesti Fazekas-gimnáziumba jár."
170,techtud,"Egy saját bevallása szerint legalább tíz főből álló hekkercsapat sikeresen ellopott egy rakás adatot az FBI-tól, egészen pontosan az FBI National Academy Associatestől, a nyomozóhatóság kiképzőközpontjából.
FBI-ügynökök nevei, email címei, telefonszámai, lakcímei, egyéb személyes adatai mellett nyilvánosságra kerültek kiképzőtisztek adatai is, összesen nagyjából négyezer ember adatait sikerült ellopni. A hekkercsoport legalább három akadémiai honlap biztonsági réseit használta ki a művelethez, beszámolójuk szerint nem volt különösebben nehéz dolguk, sok helyen elavult biztonsági megoldásokkal találkoztak.
Az adatokat ezután a csoport a saját honlapjáról tette elérhetővé. Pénzt nem kértek érte, azt mondták, ezzel az akcióval szeretnék felhívni magukra a figyelmet, mert vannak még érdekes adataik, nem is akármennyi, állítólag egymillió különféle kormányzati vagy közigazgatási intézményekben dolgozó amerikai adatait szerezték meg.
Azt is mondták, hogy tisztában vannak vele, hogy az akcióval ügynököket sodorhatnak veszélybe. Az FBI egyelőre nem reagált az adatlopásra.
(TechCrunch)"
171,techtud,"Izraeli szakértők a beérkezett adatok elemzésével keresik az első magánholdszonda meghibásodásának okát, amely az eszköz megsemmisüléséhez vezetett. A Beresit hajtóműve, amellyel a leszálláshoz próbálták lassítani a szondát, a Holdtól 14 kilométerre váratlanul kikapcsolt, és megszakadt az eszközzel a kapcsolat. Később helyreállt a kommunikáció, ám nem sokkal később végleg eltűntek a jelek.
A Holdba belecsapódott űrszondának valószínűleg egy új kráter állít emléket az égitest felszínén.
Bár a célt nem érték el, a Beresitet létrehozó csapat óriási eredménynek tartja, hogy elsőként sikerült magánpénzből Hold körüli pályára juttatni egy űrszondát. A szondát megalkotó SpaceIL vállalat elnöke, Morris Kahn dél-afrikai-izraeli milliomos üzletember a Jediót Ahronót című újságnak adott nyilatkozatában megköszönte a Beresit építésében részt vevő mérnökök munkáját.
A sebességet csökkentő egyik műszer ismeretlen okból elromlott, ez indította el a hibák láncolatát.
- mondta Ofer Doron, az Israel Aerospace Industries állami repülőgépgyár űrkutatási programjának vezetője. A holdszonda emiatt túl gyorsan haladt, és lezuhant a leszállás eredetileg tervezett helyénél, az amerikai Apolló-11 űrhajó 1969-es landolásának helyszínén.
A tervezett Holdra szállást az irányító központban nézte Benjámin Netanjahu miniszterelnök családjával. ""Újra megpróbáljuk"" - mondta a kudarc után Netanjahu. ""Megérkeztünk a Holdra, de legközelebb kényelmesebben akarunk landolni"" - tette hozzá. Reuven Rivlin államelnök rezidenciáján gyerekek körében követte az eseményeket. A becsapódás után méltatta az elért eredményt, vigasztalta, lelkesítette és bátorította közönségét.
(MTI)"
172,techtud,"A közösségi média óriása meggondolhatta magát, ugyanis azzal kísérlezik, hogy visszategye a Messengert a fő alkalmazásába. Egy alkalmazáskutató, Jane Manchung Wong fedezte fel a Facebook app felületén a csevegésre mutató gombot, ami egy új csevegés oldalra vitte a Messenger megnyitása helyett.

Amikor 2011-ben megjelent különálló appként a Messenger, a funkciója még a Facebook appban is megtalálható volt. Egészen 2014-ig, amikor a Facebook úgy döntött, hogy kiveszi a csevegés funkcióit a közösségi appból. 


Érdekes egybeesés, hogy pont akkor kerülne vissza a csevegés a régi helyére, amikor a közösségi portál egyesíteni szeretné a különböző platformjain, a Facebookon, az Instagramban és a WhatsAppban megtalálható csevegőszolgáltatását. Az sem lehet véletlen, hogy az egymást követő adatkezelési botrányok után sokan megszabadultak a Facebooktól, ám a Messenger enélkül is használható, és sokan használják is.


Persze a felfedezett új gombról még kiderülhet, hogy csak egy szűk körű próba, előfordult már, hogy az ilyen kísérletekből nem lett végül semmi. Az pedig esélytelen, hogy megszüntetnék a Messengert, mert elég sokan vannak, akik csak azt használják.


(The Verge)
"
173,techtud,"Súlyos biztonsági hibáról, vagyis inkább felhasználói adatokkal való visszaélésről számolt be a Pradeo Security egy androidos alkalmazással kapcsolatban: a mobilbiztonsági szakemberek azt találták, hogy a Peel Smart Remote nevű távirányítós alkalmazás 10.7.3.3-as verziója titokban hozzáfért a felhasználók fotóihoz, összegyűjtötte azokat, és tudtuk, de legfőképp engedélyük nélkül egy vadidegen szerverre továbbította az érzékeny személyes adatokkal teli csomagot.
A trójai programként is felfogható viselkedés rendkívül sok felhasználót érinthetett: a Peel Smart Remote igen népszerű applikáció, mióta fent van a Google Playen, több mint százmillióan töltötték le valamelyik verzióját. És a felhasználók szeretik is: annak ellenére, hogy sokan panaszkodnak a folyton előugró idegesítő reklámokra, a jónál kicsivel jobb, 4,1-es az értékeléseinek átlaga. A Peel Smart Remote elsősorban úgy működik, hogy a háztartásban lévő wifi-hálózatra csatlakozva megkeresi az azon lévő okoseszközöket (okos TV, légkondi, stb) és azokhoz csatlakozva kínál all-in-one távirányítós szolgáltatást.
Hogy miért lopta és adta tovább a felhasználók fotóit az app, nem tudni, a fejlesztő cég, a Peel Technologies (egy kaliforniai kis startup) mélyen hallgat a dologról. Miután a Pradeo Security kiadta a biztonsági figyelmeztetést, frissítették ugyan az appot 10.7.4.2-es verzióra, de nem kommunikáltak semmit a történtekkel kapcsolatban. A felhasználók mindenesetre jobban teszik, ha ellenőrzik a telefonjukra telepített alkalmazás verziószámát, vagy még jobb, ha korlátozzák az engedélyeit, de talán legjobb, ha törlik a készülékről. (Pradeo Security/HVG)
A 24 gigás adatbázisban az alapvető személyes adatok mellett a pontos tartózkodási hely is szerepelt.
A megszerzett adatokkal akár a cégek forráskódjaihoz is hozzáférhetnek.
Oszkó Péterék a jövő biztonsági problémáira megoldást kereső cégeket akarják kinevelni."
174,techtud,"A hosszú tartózkodás az űrben nem károsítja tartósan az asztronauták egészségét és testi állapotát, közölte a NASA a Scott Kelly asztronautával (az ISS parancsnokával) és ikertestvérével, Markkal (űrsiklóparancsnokkal) végzett biomolekuláris, genetikai kutatásokkal kapcsolatban. A tanulmányon tíz, összesen több mint 80 kutatót magába foglaló csoport dolgozott 12 egyetemen – az ikerkutatás eredményeiről a Science című szaklap friss számában számoltak be részletesen.
Scott Kelly csaknem egy évet töltött a Nemzetközi Űrállomáson (ISS). Az amerikai űrkutatási hivatal (NASA) szerint a legnagyobb különbségek, melyek felmerültek Scott űrben tartózkodása során, mint például a megváltozott génaktivitás, a misszió lezárultával megszűntek.
Scott 2015 márciusa és 2016 februárja között tartózkodott az ISS-en, majd nyugállományba vonult, de tovább dolgozott a missziót követő kutatásokon. Összehasonlítva Scott egészségi állapotát az ez idő alatt a Földön tartózkodó, alig néhány perccel idősebb és szintén nyugállományú asztronauta testvérével, Markkal, a tudósok azt vizsgálták, hogyan hat az emberi testre a hosszú időn át tartó űrutazás.
Az ikertanulmány egyedülálló, mivel bár összesen több mint 550 ember repült már az űrbe, csupán nyolc misszió tartott több mint 300 napig. Scott 340 napon át tartózkodott az űrben, ő és Mark pedig az eddigi egyetlen egypetéjű asztronauta ikerpár. A misszió előtt, alatt és után újra és újra megvizsgálták mindkettőjüket.
Ezek az ismeretek fontosak lehetnek a közeljövőben a Holdra, illetve a Marsra tervezett, több hónapig tartó űrutazással járó, emberes küldetések számára. Azzal a kutatók tisztában vannak, hogy többek között a súlytalanság és a sugárzás hat leginkább az emberekre a világűrben. Azt azonban egyelőre a mostani kutatás során sem nem tudták teljesen kideríteni, hogy ezeknek pontosan milyen hatása van a testre és milyen hosszan maradnak fenn a változások, de jó pár kulcsmomentumot azért kiemeltek.
A tanulmány főbb eredményei közé tartoznak a gének kifejeződésével (génexpresszió) kapcsolatos változásokkal, az immunrendszer reagálási képességével és az emberi DNS telomer szakaszának dinamikájával kapcsolatos megállapítások, amik mellett a kromoszóma-inverziókba rendeződő törött kromoszómákkal, valamint a kognitív funkció változásaival kapcsolatos megállapításokat emelte még ki a NASA, hozzáfűzve, hogy ezek közül sok összhangban van korábbi vizsgálatok adataival és más folyamatban lévő kutatásokkal.
Említésre érdemes megállapítás még, hogy megváltozott Scott Kelly szemgolyója, megvastagodott például egy ideg a retinájában. A szellemi teljesítőképessége is csökkent bizonyos területeken. Ezek a változások azonban nem feltétlenül vezethetők vissza az űrben való tartózkodásra, hangsúlyozta tanulmányában a Francine Garrett-Bakelman, a New York-i Weill Cornell Medicine tudósa vezette kutatócsoport.
A kutatás még közel sincs lezárva, hangsúlyozták a tudósok. Markus Löbrich, a Darmstadti Műszaki Egyetem kutatója egy kommentárban rámutatott, hogy a sugárterheltség egy Mars-misszió során jóval nagyobb, mint az ISS-en való tartózkodáskor, az egészségügyi következmények ezért részben mások lehetnek. Ezt további kutatásokkal kell felderíteni és azok alapján kell stratégiát kidolgozni.
Scott Kelly egyébként április végén magyarul is megjelenő Egy év az űrben című könyvében megírta: a visszatérés után úgy érezte magát, mint egy öreg ember, feldagadt lábaiban kegyetlen fájdalmakat, émelygést és bőrén égő érzést tapasztalt. (MTI/NASA)

(Borítókép: mark és Scott Kelly. Fotó: Robert Markowitz/NASA)
"
175,techtud,"A Magyarországon működő NATO- Katona-egészségügyi Kiválósági Központ (NATO KEKK) társszervezésével nagyszabású mentési gyakorlatot rendeztek péntekre virradóra Bukarestben, a NATO történetének eddigi legnagyobb katona-egészségügyi hadgyakorlata keretében. Az erdélyi nagysinki (Cincu) támaszponton és más romániai helyszíneken megrendezett Vigorous Warrior 19 nevű gyakorlatban 26 NATO tagállam és 13 partner ország több mint 2500 katonája és civil alkalmazottja vesz részt április első felében."
176,techtud,"Környezetbarát vécét helyez üzembe Kína a Mount Everest 7028 méter magasan lévő táborában az idei mászószezonban, a hegy egyre súlyosbodó hulladékproblémájának kezelése érdekében. A Tibeti Hegymászó Szövetség munkatársa, Pema Tinley szerint a hegy északi oldalán épülő, környezetbarát mellékhelyiség jelentősen meg fogja könnyíteni a mászók hátrahagyott ürülékének begyűjtését. A vécét egy kínai cég fogja kialakítani a 7028 méter magasan lévő tibeti táborban a tavaszi mászószezon elején.
""A kutatásainak azt mutatják, hogy amikor a mászók 7500 méter felett vannak, kis mennyiségű vizelettől eltekintve alig könnyítenek magukon, ugyanis ilyen szélsőséges magasságban az emberek kevesebbet esznek és gyorsabban használják fel az energiát"" - magyarázta Tinley arról, hogy miért nincs szükség vécére 7500 méter felett.
Az elmúlt években hasonló vécéket alakítottak ki az 5200, 5800 és 6500 méter magasan lévő táborokban. Az 5200 méteren lévő északi alaptáborból naponta begyűjtik az emberi ürüléket, amelyet a helyi farmerek trágyaként hasznosítanak. Az ideiglenes mellékhelyiségek mindegyikét elbontják a szezon végén."
177,techtud,"Begyűjtötte első talajmintáit a Mars agyagos területéről a NASA Curiosity űrszondája, közölte az amerikai űrügynökség. A marsjáró április 6-án végzett fúrást az Aberlady nevet kapott talajkőzeten, a mintákat belső ásványtani laborjában helyezte el. Fúrója könnyen áthaladt a kőzeten, ez volt a misszió első olyan mintavétele, amelyhez kizárólag a fúrófej rotációs erejére volt szükség.
""A Curiosity mintegy hét éve járja a marsi felszínt. Hatalmas mérföldkő a Sharp-hegy felé, hogy végre elkezdhette a fúrást a bolygó agyagos egységén"" – mondta Jim Erickson, a NASA bolygókutató intézete, a pasadenai Jet Propulsion Laboratory (JPL) munkatársa. A kutatók izgalommal várják a minták elemzését. Agyagos ásványok nyomait keresik, azok ugyanis általában vízben alakulnak ki.
A NASA Mars Reconnaissance Orbiter (MRO) felderítő műholdja már jóval azelőtt észlelt egy agyagot a kérdéses területen, hogy a Curiosity leszállt volna a vörös bolygón 2012-ben. A jel forrásának meghatározása segítheti a kutatócsoportot annak megértésében, hogy vajon egy nedvesebb marsi korszak formálta-e a Sharp-hegynek ezt a rétegét. Az öt kilométer magas hegyre a Curiosity a tervek szerint felkapaszkodik."
178,techtud,"Hawaii nyelven kapott nevet a fekete lyuk, amelyről a világon elsőként sikerült felvételt készíteni. A hilói Hawaii Egyetem nyelvész professzoraként dolgozó Larry Kimura a Pōwehi nevet adta a kozmikus objektumnak. A hawaii kifejezés nagyjából azt jelenti, hogy ""a végtelen teremtés sötéten tündöklő forrása"" (""embellished dark source of unending creation"") és a Kumulipo nevű, 18. századi hawaii énekből származik, amely egy teremtéstörténetét mesél el.
🔭🕳️ Astronomers collaborated with renowned @UHHilo Hawaiian langauge professor and cultural practitioner Larry Kimura for the Hawaiian naming of the #EHTBlackHole - #Pōwehi. #HumansOfUHHilo pic.twitter.com/fCZ2dzKVQk
A fekete lyukról valaha készített első felvételt szerdán mutatták be a világ hat különböző pontján - Washington, Brüsszel, Santiago, Sanghaj, Tajpej és Tokió - egyidejűleg tartott sajtótájékoztatón. A fekete lyuk azért kapott hawaii nevet, mert a róla készült felvétel - amelyen egy fényes gyűrűalakzat előtt sötét folt látható - elkészítéséhez két hawaii teleszkópot is használtak."
179,techtud,"Mi derül ki a múltról, ha ráengedjük az emlékeinkre a legmodernebb technológiákat? Hamarosan megtudjuk, a magyar közmédia több mint száz évre visszanyúló fényképarchívumát ugyanis gépi tanuló algoritmusokkal katalogizálják, és teszik pár kattintással kereshetővé a Nemzeti Audiovizuális Archívum (NAVA) szakértői.
Humán erőforrással 20 év lenne csak a képek feldolgozása
- mondta Répászky Lipót, a NAVA ügyvezető igazgatója a Microsoft Tech Summit rendezvényen, ahol az Azure felhőszolgáltatáson futó intelligens képfelismerő rendszerről tartott előadást, mert ők is ezt használják, hogy az MTVA több mint 13 millió fotónegatívja online kereshetővé váljon.
A rendes osztályozás nagyon erőforrás-igényes, mert rengeteg az adat. Meg kell nézni, hogy hol készült a fotó, ember van-e rajta, ha igen, milyen nemű, és így tovább. Egészen 1910-ig vissza kell menni, akkor kerültek be az első fotók az archívumba. Bár az eredeti negatívon vagy a könyvekben benne vannak a szükséges információk, ezt kikutatni, az esetleges hibákat ellenőrizni lassú folyamat.
egyetlen kép feldolgozása tizenöt perctől akár másfél óráig is eltarthat, ha a munkát emberre bízzák.
De még ha megvan minden információ, akkor is pontatlan tud lenni a képhez társított strukturált metaadat. Adott esetben az áll mondjuk ott, hogy a kép Prágában készült 1968 áprilisában, a felhasználó viszont nem ezeket fogja beírni a keresőbe, hanem azt, hogy ""prágai tavasz"". Máshogyan kell kategorizálni, hogy praktikus legyen a szolgáltatás.
A gépi tanuló algoritmussal különféle csoportokba sorolták be a képeket, és megadták, hogy 70 százalék fölötti találati relevancia fölött kerüljön be a kép egy megadott halmazba. A személyek azonosításánál azt is meghatározták, hogy csak a 200×200 pixel fölötti arcokat veszik külön embernek, amivel szépen ki lehetett szűrni a háttérben álldogálókat. Aki átment az első szűrőn, kapott egy faceID azonosítót.
Ezután elkezdték az adatokat tömbösíteni, osztályozni, például különválogatták a férfiakat és a nőket, ám rájöttek, hogy ez kevés, így is több milliós csoportokon kéne lefuttatni a keresést. Folytatták emberi tényezőkkel, lett szemüvegesek csoportja, hosszú hajúak csoportja, és így tovább.
Még ezután is kérdéses volt, hogy ki látható a képeken, úgyhogy elkezdték azokat egymással is összekötni. Ha 80 százalék fölötti volt az azonosság, és a két kép eleve egy csoportban volt, akkor az találatot jelentett, és ezek a felvételek már kaptak egy personID-t is, vagyis már csak azt kellett megmondani, hogy mi az adott személy neve. És persze külön kellett válogatni a fotókat az illető kora szerint is. A huszadik és harmincadik életév között sokat változik az arc, ezután viszont van egy hosszú szakasz, amikor nincs nagy változás, és egy adott életkor után megint nagy változások történnek - fejtette ki Répászky Lipót. Mindenkinek megelőlegezték a 100 éves kort, és tízévenkénti bontással külön csoportba sorolták be a róluk készült felvételeket.
A színészek még mindezen felül is extra kihívást jelentettek, hiszen róluk elég sok kép készült sminkben. Például amikor Zenthe Ferenc az Othellóban szerepelt, a színházi képről az algoritmus megmondta, hogy szerinte 20 százalékban Zenthe, de igazából 80 százalékban Othello. Ezekkel a találatokkal óvatosan kell bánni, fejtette ki Répászky, hogy torzuljanak a színész személyéhez kapcsolódó ismeretek. Hasonló a helyzet a falon lógó képekkel.
Kádár János számtalan bejegyzésben felbukkant, hiszen egy időben elég sokan kitették a falra az arcképét
Egy hónap tanítás után újabb és újabb objektumokat felismert a rendszer, ha ugyanazt a képet feltöltötték, és már elkezdték felvinni az ismert helyszíneket, így már jó eséllyel megmondja a gép, ha a Parlament ott látható valahol a háttérben. A két világháború közötti, ma már nem látható épületekre viszont a ma élő emberek többsége sem emlékszik.

(Borítókép: 1982 Magyarország. Fotó: Magyar Rendőr / FORTEPAN)
"
180,techtud,"Napra pontosan 49 évvel ezelőtt startolt el a NASA holdprogramjának legrizikósabb küldetése, a három űrhajós elvesztésével fenyegető Apollo-13. A kissé baljóslatú évforduló azonban nem tette babonássá a SpaceX illetékeseit, és pénteken, magyar idő szerint 0 óra 35 perckor zöld utat adtak a Falcon Heavy rakéta második repüléséhez. A héten a kedvezőtlen időjárás miatt már többször is halasztást szenvedett az Arabsat-6A küldetés, ezúttal azonban felhőtlen kék ég, szélcsendes idő fogadta a rakétát a Kennedy Űrközpont 39A startállásán.
Falcon Heavy launch webcast is live→ https://t.co/gtC39uBC7z pic.twitter.com/1LzRiYgetv
A start kitűzött időpontja előtt szűk egy órával rendben megkezdődött a rakéta üzemanyaggal való föltöltése, 43 perc alatt csurig is lett a Falcon Heavy folyékony oxigénnel (LOX) és kerozinnal (RP-1), az élő közvetítésben ekkor már jól láthatóan távozott a szellőztető szelepeken a hideg oxigénpára. Start előtt hét perccel, a megadott menetrendnek megfelelően megkezdődött a 27 Merlin hajtómű hűtése, amit pár perc múlva a végső startengedély megadása követett.
A startszekvenciát semmiféle műszaki vagy azon kívül álló rendkívüli esemény nem szakítottta meg, így aztán magyar idő szerint 0 óra 35 perckor feldübörögtek a hatalmas rakéta hajtóművei, és a Falcon Heavy elemelkedett a startállásról. Egy perc múlva már a rakétatestre nehezedő legnagyobb aerodinamikai terhelés mellett száguldott, átlépve a hangsebességet. Két és fél perc múlva a két oldalsó gyorsítóraéta rendben levált a középső magról, és megkezdték a visszatérést a légierő Cape Canaveral-i bázisára. Három és fél perccel a start után megtörtént a középső mag első és második fokozatának szétválása, és a harmadik Falcon-9 rakétatest is megkezdte a landolási manővert, amit nem sokkal később követtt az orrkúp borításának leválása.
A start utan nyolc perccel megismétlődött az első Falcon Heavy küldetés egyik legünnepeltebb pillanata, a két gyorsítórakéta szinkronban landolt a Cape Canaveral-i bázis egymás melletti landolózónáiban. A két rakéta a tervezett pontossággal, gond nélkül tért vissza, amit a SpaceX irányítóközpontjában összegyűltek hatalmas üdvrivalgással fogadtak.
Dual booster landings from 5 km (3 miles) at 120 frames per second. Guys. This stuff is nuts!!!! 🤯 I can’t even explain how amazing it is to see this stuff in real life!!! Great work @SpaceX @elonmusk 🙌🚀 #falconheavy pic.twitter.com/RezvF1AdoP
#FalconHeavy booster landings for #Arabsat6 🚀 launch. Those sonic booms go on SOOOO LOOOONG!Video by a postdoc who watched the launch next to me on the NASA Causeway. I watched the near simultaneous landings through binoculars today. pic.twitter.com/g9ZSACSA8N
Szűk tíz perccel a start után következett a legizgalmasab rész, a harmadik Falcon-9 landolása. Ez a mozzanat volt egyedül sikertelen az első FH küldetés során, ezúttal azonban ez is makulátlanul sikerült: noha az egy évvel ezelőttihez képest nagyobb magasságból kellett visszatérnie, a rakéta központi magja sikeresen landolt az Atlanti-óceánon várakozó Of Course I Still Love You drónhajón.
29 percel a start utan a második fokozat hajtóműve a tervezettek szerint leállt, a telemetriai adatok szerint a Arabsat-6A műholdat hordozó fokozat a megfelelő Föld körüli pályán haladt ekkor. A műhold leválása 34 perccel a start után rendben meg is történt, ezzel föltéve a pontot az i-re. Falcon Heavy Flight 2 küldetés minden tekintetben hibátlanul lezajlott.
A Falcon Heavy rakétának bő egy évvel ezelőtt volt az első startja, akkor Elon Musk meggypiros Tesla Roadstere volt a tesztrakomány, amit sikerrel állított a rakéta Nap körüli pályára (az autó most valahol a Nap túloldalán jár, kicsivel a Mars pályáján belül). A mostani startot azért előzte meg nagy várakozás, mert a SpaceX ezúttal már fizetős ügyfélnek dolgozott, és a továbbfejlesztett Falcon Heavy sikeres második startjával az űripari magáncég belépett a nehéz rakétákat gyártók szűk klubjába.
Az első és második Falcon Heavy rakéta közti fő eltérés, hogy ezúttal már a továbbfejlesztett (Block 5) Falcon-9 rakéták alkották a rakéta három részből álló testét. A Block 5 fejlesztésnek köszönhetően az adatokban is jelentős különbség mutatkozik a rakéta két változata közt:
Összeszedtük, mit lehet jelenleg tudni a SpaceX-űrhajó felrobbanásáról, és a lehetséges következményekről. Az egész privát űriparra hatással lehet a baleset.
Sikeres landolás után az erős hullámok miatt a tengerbe zuhant, de Elon Musk szerint a hajtómű rendben lehet.
Az időjárás alapvetően kedvezett volna a szerda esti fellövéshez, de a magasban fújó erős szelek miatt végül lefújták az indítást."
181,techtud,"A digitális világ egy olyan hely, ahol az idő visszafordítható, a gravitáció iránya megváltoztatható, és a fizika törvényei nem mindig viselkednek úgy, ahogyan azt tanultuk – vezette be a Microsoft redmondi központjának egy föld alatti részlegében a Hololens jelenéről és jövőjéről szóló előadást Greg Sullivan kommunikációs vezető, pontosan úgy, mintha porondmesterként vezetné be az egybegyűlteket a furcsaságok cirkuszába.
Éppen csak a fények, a füst meg a zene hiányzott, meg a kapuk teátrális kitárása. Utóbbiban azért az is közrejátszott, hogy a Microsoft egyik titkos bázisa, ahol a Hololenst vagy az Xbox újabb verzióit is fejlesztették, pontosan a nyilvános látogatóbázis alatt található.
Vagyis amíg a látogatók az új Surface-ekkel vagy a cég történetével ismerkednek, addig van úgy, hogy alattuk néhány méterrel a legtitkosabb projekteken dolgoznak éppen.
Ami persze lehet, hogy csak mendemonda, de annyit biztosan elértek vele, hogy már ettől mindenki szeme kipattan az ebéd utáni kómából, és azonnal jegyzetelni kezd. 
Idén februárban, a barcelonai mobilkongresszuson mutatták be a Hololens második generációját, amit az iparnak és a fejlesztőknek szántak elsősorban, és a legtöbbeknek első körben annyi maradt meg róla, hogy majdnem félmillió forinttal kerül kevesebbe, mint az elődje, de még így is baromi drága. Igaz, a nagyjából egymillió forintos árért cserébe sokkal erősebb hardvert adnak, kétszer akkora a látómező, sokkal egyszerűbb az irányítás, követi a szemmozgást, és a kialakítása is sokkal kényelmesebb.
A Hololens világának megértéséhez Sullivan szerint azt kell tisztázni, mi a különbség a virtuális, a kiterjesztett és a kevert valóság között. A kiterjesztett valóság (augmented reality, AR) egyik legnépszerűbb példája volt a Pokémon GO játék, amikor a telefon kijelzőjén keresztül úgy láthatta az ember, hogy a kis figurák a 4-6-os villamoson utaznak valakinek a vállán. Nem túl életszerű, senki sem hitte azt, hogy ezek valódi kis figurák, és csak a telefon kijelzőjén lehetett velük bárhogy interakcióba lépni.
A virtuális valóság (virtual reality, VR) ennél összetettebb, ott a legtöbbször az ember szinte teljesen kizárja magát az igazi valóságból, és bekerül mondjuk egy őserdőbe, ahol akár egy teljesen élethű dinoszauruszba is belefuthat és interakcióba is léphet vele különböző kontrollerek segítségével. A veszélye ennek az, hogy sokan tengeribetegségről, szédülésről és hányingerről számolnak be. Illetve a játékélmény sem az a klasszikus rohangálós-vetődős megoldás, egészen egyszerűen azért, mert az ember vakon tapogatózik benne, és egy mozgalmasabb játék során, ha túlságosan beleéli magát a történetbe, könnyen nekivetődhet otthon a komódnak, ami nem igazán része a játéknak.
A harmadik út a mixed reality, vagyis kevert valóság, ami valahol a kettő közé lőhető be. Ilyenek tulajdonképpen a hologramok, amiket például egy asztalra vetíthet az ember, nagyíthatja, forgathatja, odébb is dobhatja, mindezt úgy, hogy közben a valóságtól sem szakad el.
Az új Hololens felhasználása nem feltétlenül a játékokra és a szórakozásra fókuszál, de nyilván az sem egy elhanyagolható terület. Mégis leginkább az ipar profitálhat belőle, a Microsoft és partnerei által végzett kutatások szerint négyszer hatékonyabb lehet a munka már akkor is, ha a gyártósorokon a dolgozók ilyen szemüvegben nézik, hogy egészen pontosan mikor és hova kerüljön az alkatrész, és mikor szerelték bele egészen biztosan jól. Persze messzinek tűnik még az a jövő, hogy egy magyar gyárban mindennapos legyen a Hololens a dolgozókon, ugyanakkor ha valóban ennyit dob a hatékonyságon, akkor nem elképzelhetetlen, hogy hamar visszahozza az árát, ha ez által gyorsabban, többet és kevesebb hibával tudnak termelni.
A másik jelentős felhasználása az iskolákban lehet. Bár ahhoz egy Google Cardboard és egy lelkesebb tanár is elég, hogy történelemórán virtuális sétát tegyenek a tanulók Pompei romjai között, az orvosképzésben például már egyértelműen hatalmas hasznát lehetne venni a Hololensnek.
Erre egy gyors példát is mutattak a központban. Egy gyomortükrözés nem éppen kellemes beavatkozás, és még tovább rontja a helyzetet, ha eleve egy olyan hallgató végzi, aki most próbálja ki először élő emberen. Egy ilyen Hololens szemüveggel viszont előtte már tudná tökéletesíteni a beavatkozást: az emberi torzón látja pontosan, hol milyen szerveknél, hogyan halad, mikor okoz fájdalmat, és talán nem is kell sokat magyarázni, hogy ez miért lehet nagy előrelépés mind a tanulóknak, mind a pácienseknek.
Mikor még a februári bemutató előtt bárki arról kérdezte a Hololens fejlesztőit, hogy a második generációnál mire lehet majd számítani, akkor olyan egyértelmű válaszokat kaptak az újságírók, mint hogy erősebb lesz, nagyobb lesz a látótér, kényelmesebb lesz, és eleve jobb lesz a felhasználói élmény. Sullivan megjegyezte, hogy a Hololens 3 kapcsán már most tudja, hogy pontosan ugyanezekre lehet majd számítani, vagyis az majd még jobb lesz, még kényelmesebb és még nagyobb élmény lesz használni – ki gondolta volna. Azt még hozzátette, hogy például az, hogy háromszor kényelmesebb viselet a Hololens 2, mint az első generáció, nemcsak holmi hasraütésszerű marketingduma, hanem pontos mérések bizonyítják, hogyan reagálnak a viseletre a szemek vagy a nyak izmai, és most éppen ez a sapkaszerű viselet tűnik a legjobbnak, de valószínűleg a következő generációra szerinte még ennél is jobbat tudnak majd nyújtani.
Az első Hololens gesztusvezérlése még nem igazán nevezhető kifinomultnak, kicsit úgy kellett vele csettintgetni meg ide-oda kalimpálni, mintha egy varázslóiskolában lenne az ember. Ennél a második generációs mozdulatsorok jóval egyszerűbbek lettek, a szemmozgás követésével pedig tényleg csak rá kell nézni valamire, hogy elinduljon a csoda. Ráadásul eddig ha valaki beruházott egy ilyenre, akkor mellé be kellett ruháznia egy olyan emberre is, aki tudott hozzá valamilyen programot kreálni, mert nem úgy működött, hogy kicsomagolás után már használni is lehetett. Az új verzió sem ennyire egyszerű, de legalább már sokkal egyszerűbb hozzá programot írni vagy beszerezni egy harmadik féltől.
Az például teljesen elképzelhető, hogy a jövőben úgy szerelünk majd össze IKEA-szekrényeket, hogy mindkét kezünk teljesen szabad, a szerelési útmutatót egyszerre látjuk az alkatrészekkel, és az is egyértelmű lesz, hogy mit, hova és hogyan kell majd összecsavarozni. Ahogyan a jövőben az új készségek elsajátítása is lehet, hogy ilyen szemüveggel működik majd, és például egy rendes autóban, ilyen sisakkal a fejünkön fogjuk látni, milyen ívben is kellene tolatni, mikor éppen vezetni tanulunk.
Sullivan felvezetése után minden újságíró úgy várta, hogy végre a fejére kerüljön a nem túl jól kinéző szerkezet, mintha karácsony lenne. A sorban állás közben a titkos szobákból önfeledt kacajok és tapsikolások szűrődtek ki, és kezdett az egésznek olyan hangulata lenni, mintha Wonka Vilmos a techszektorba szállt volna be, miután az egészségeséletmód-lobbi tönkretette, amiért még pályázati pénzből sem volt hajlandó gluténmentes paleo csokivízesést telepíteni.
Az, hogy a Hololens 2 csak kétszer vagy valóban háromszor olyan kényelmes, mint az elődje, nem derült ki egyértelműen a pár perces demó alatt. Az mindenképpen jó, hogy fel lehet nyitni pont úgy, mint egy hegesztőpajzsot, így ha valaki beszél az emberhez, kevésbé érzi magát kellemetlenül, mint korábban. A kalibrálás egyszerű, akkor van jól az ember fején a sisak, ha egy nagy téglalap minden szélét rendesen látja, aztán pedig kizárólag szemmel kell követni kis pontokat, és
már indulhat is a kevert valóságos élmény.
A különböző, nem feltétlenül természetes gesztusok helyett most egészen egyszerűen a kivetített hologramhoz lehet érni, majd forgatni, széthúzni, összetolni, és az egészet el is lehet dobni a francba virtuálisan, ha mégsem megy a már fentebb említett szekrény összeszerelése.
A következő körben szép színes gyémántok jelentek meg a szoba másik felében, amik közül mindig az kezdett el pörögni, amelyikre néztem. Egy idő után kicsit olyan érzés volt, mintha az agyhullámaimmal irányítanám az egészet. Aztán a következő feladat alatt szimpla rátekintéssel és egy „POP” vezényszóval lehetett felrobbantani a kis gyémántokat, és ekkor egyértelművé vált, hogy a Microsoft igazán leprogramozhatná ugyanezt Uri Gellernek, hogy sikerélménye legyen, ahogy pörgő brexit feliratokat zúzna össze és állítana meg egész nap. 
„Most nagyon figyelj, hamarosan meglátsz valamit” – mondta a tesztelést vezető mérnök, és mikor hirtelen megjelent egy kolibri a szobában, akkor már tudtam, miért tapsikoltak a többiek, a sikongatás pedig akkor következett be nálam is, mikor a kolibri kecses mozdulatokkal a tenyerembe szállt. „Most pedig tudj meg többet a madárról, ami a kezedben pihen” – mondta a mérnök, és én itt már teljes extázisban voltam, hogy ezt hogyan lehet fokozni, ezért annyira lelkesen és olyan sebességgel olvastam a kivetített Wikipédia-szócikket, hogy hirtelen a végére is értem, és ahogy ugrált a tekintetem fel-le, hogy most mit kell nézni, úgy tekertem a szöveget is fel-le, és ekkor esett le, hogy tulajdonképpen a szöveg a szemmozgásomat követi olyan természetességgel, hogy az elsőre fel sem tűnt. A bemutatónak ezzel vége, az utánam következőknek pedig már el sem indult, vagy csak a műsorszámok fele jutott.
Bill Gates nagy kedvence ez a termék, személyesen nyomon követi a fejlesztéseket és a demókat
– árulta el még a tesztek előtt Sullivan, és azóta magam előtt látom, ahogyan a cég éléről már távozó, de az operatív feladatokban még mindig részt vevő Gates ugyanúgy tapsikol a kolibri láttán a titkos kis föld alatti szobában, ahogyan mi tettük, aztán hazaviszi megmutatni a gyerekeknek is, de otthon már nem indul el a demó. Mindenesetre nagyjából a csoport fele, akik a teljes élményt kaptuk, még percekkel később is úgy vigyorogtunk, mintha most jöttünk volna a vidámparkból.

A Hololens 2 menő, tényleg teljesen más élmény, mint bármilyen virtuális világ vagy kiterjesztett valóság, itt ugyanis mindenki marad a saját világában, azaz nem éreztem azt, hogy egy erdőben lennék vagy a világ másik felén, maradtam a szobában, láttam a tesztet vezető mérnököt, az asztalokat, a széket, csak mellesleg itt-ott feltűnt egy kolibri vagy egy hologramtárgy, amivel teljesen természetes mozdulatokkal lehetett interakcióba lépni, és ettől lett az egésznek olyan élménye, mintha egyenesen egy sci-fi film közepébe utaztam volna, vagy egy csúcsmodern vidámparkba. Ez persze eddig is megvolt, de most a szemkövetéssel és az egyszerűbb gesztusvezérléssel tényleg mindenkinek élvezhetővé vált. Ezzel együtt se valószínű, hogy egymillió forintért otthonra is beszerezném, ahogyan abban sem vagyok biztos, hogy minden gyári dolgozó annyira boldogan tapsikolna, mint mi a néhány perces bemutató alatt, ha egy ilyet hordhatna, mindenesetre úgy tűnik, egyértelművé vált az irány, milyen szerepet tölthet be a piacon, és ezen az egyszerűbb programozás és könnyebb használhatóság nagyon sokat segíthet. 


(Munkatársunk a Microsoft meghívására és költségén látogatta meg a cég redmondi központját, de a cikk tartalmába a cégnek semmilyen beleszólása nem volt.)



"
182,techtud,"Magyar idő szerint csütörtök este próbált meg landolni a Holdon az izraeli SpaceIL cég szondája, amely siker esetén az első olyan, Holdon landoló űreszköz lett volna, amelyet magánpénzből hoztak létre. A Hold közvetlen közelében azonban megszakadt a kapcsolat a holdszondával, amely végül becsapódott az égitestbe.

A küldetés költségei nagyjából 100 millió dollárt tettek ki, ennek nagy részét az izraeli SpaceIL nonprofit cég teremtette elő. A szondán, amelyet egy Falcon–9-es rakéta juttatott az űrbe február végén, kamerák, mágneses érzékelők és egyéb vizsgálati műszerek kaptak helyet. 

 A 600 kilogrammos, 150 centiméter magas és 180 centiméter széles szondát április 4-én kapta el a Hold gravitációja, majd egy hétig keringett a Hold körül, egyre szűkebb pályán. Végül pedig április 11-én próbált meg leszállni az égitestre 9 millió kilométer megtétele után.
Minden izraeli tévécsatorna élő adásban közvetítette az első izraeli holdjármű leszállásának perceit. A berendezés a Hold felszínének közelében még egy utolsó fényképet küldött magáról, amelyen az izraeli zászló mellett angolul a ""Kis nép, nagy álom"", és az ""Izrael népe él"" felirat látszott.
Később az érkezés pillanatában megszakadt a kapcsolat a szondával, egyelőre nem tudni, mi okozta a hibát. Ezzel együtt is Izrael lett a világ hetedik állama, amely űreszközzel megközelítette a Holdat. "
183,techtud,"Vitaest: Létezik-e Isten? ezzel a címmel tartanak beszélgetést Budapesten csütörtök este, ahol Dr. Orosz László, fizikus, egyetemi docens és Nagy Gergely, teológus, lelkész ütköztetik egymásnak az érveiket.
Dr. Orosz László neve azoknak is ismerős lehet, akik nem követik közvetlen közelről a BME elméleti fizika képzését, szenvedélyes vagy éppen szokatlan előadásaival többször is bekerült már a sajtóba, illetve a Szkeptikus Konferencián is többször felszólalt már.
A Károli Gáspár Református Egyetemen végzett Nagy Gergely lelkész szintén rutinos a hasonló vitákban, ő a Youtube-on szokott Isten létezésében kételkedő személyekkel vitákat folytatni.
A vitát élőben közvetítjük az Indexen."
184,techtud,"Egy francia bíróság szerint a Monsanto által gyártott Lasso nevű gyomirtó miatt lett beteg az 55 éves Paul Francois még 2004-ben, aki a hírek szerint egymillió eurós kártérítést szeretne. A Monsatót azóta felvásárló Bayer egyelőre nem fogadta el az ítéletet, a cég a lehetséges jogi lépések – köztük a fellebbezés – lehetőségét vizsgálja. 
A felperes azt állítja, hogy többek között memóriazavarai és krónikus fejfájása lett a gyomirtó véletlen belélegzése után, a tünetei miatt pedig abba kellett hagynia a munkáját. Szerinte a termék címkéjén a cég nem figyelmeztette az azt használókat a lehetséges veszélyekről.
A férfi szervezetében az orvosok klórbenzolt találtak, tehát a Bayer most nem a rákkeltőnek tartott glifoszfát miatt került kellemetlen helyzetbe."
185,techtud,"A barna törpék a csillagok és a jóval kisebb bolygók közötti átmenetet képviselik, a kutatók pedig eddig nem tudták egyértelműen megmagyarázni, honnan származnak ezek a különleges égitestek. A Heidelbergi Egyetem csillagászai azonban választ találhattak a kérdésre, írja az MTI.
A barna törpék vagy egy csillag körül keringenek, vagy a Tejútrendszerben magányosan utaznak. Legalább 13-szor nagyobb tömegűek, mint a Jupiter. Ez a tömeg elegendő ahhoz, hogy legalább ideiglenesen energiát generáljon a magban magfúzió révén. Ugyanakkor ez nem elég nagy tömeg ahhoz, hogy lángra lobbantsa a magban lévő hidrogént, ebből kifolyólag nincs saját fénye. 
A becslések szerint mintegy 100 milliárd barna törpe van a Tejútrendszerben. 
A barna törpék helyét így hő alapján tudják meghatározni a csillagászok, melyet a kialakulásuk után továbbra is sugároznak magukból. A Heidelbergi Egyetem Csillagászati Központjának munkatársai felfedezték, hogy az Tejútrendszerben lévő Nu Ophiuchi nevű csillag körül két barna törpe kering, amelyek nagy valószínűséggel a csillaggal együtt gázból és porból fejlődtek ki ugyanúgy, ahogy általában a bolygók.
A heidelbergi kutatócsoport az adatokban észrevett egy mintázatot, hasonlót ahhoz, amelyet keringő bolygók vagy kettős csillagok esetén lehet észlelni. Ezek alapján megállapították, hogy a két barna törpe keringési periódusa 530, illetve 3185 nap. 
A hat az egyhez együttható miatt jóval valószínűbb az, hogy az anyacsillagot a fejlődése korai szakaszában körülvevő gáz- és porfelhőből álló úgynevezett protoplanetáris lemezben alakulhattak ki a barna törpék, mint az, hogy kizárólag úgy alakulhatnak ki, mint a csillagok a csillagközi felhőkben. 
A tudósok az Astronomy & Astrophysics című szaklapban publikálták az eredményeiket."
186,techtud,"A Mars sarkvidékeinél és egyenlítőjénél nedves területeket fedezett fel a bolygó felszínének vízjéglerakódásait összegző térkép elkészítésekor az ExoMars TGO (Trace Gas Orbiter) szonda, közölték kutatók az Európai Földtudományi Egyesület (EGU) bécsi közgyűlésén. A szonda emellett adatokat szolgáltatott a porviharról is, valamint meglepő módon nem talált metánt a légkörben.
Az Európai Űrügynökség (ESA) ExoMars szondája 2016 márciusában indult a Marsra. A vörös bolygó körül keringő műhold FREND nevű műszere egy méteres mélységig képes észlelni a marsi vízjég-lerakódásokat. ""Az amerikai űrkutatási hivatal (NASA) Odysssey missziója révén 2002 óta ismert, hogy egykor folyékony víz volt a Marson és továbbra is létezik ott vízjég vagy ásványok formájában"" – fejtette ki Igor Mitrofanov, az orosz tudományos akadémia kutatója. Az eddigi műszerek azonban nem voltak képesek felismerni, hol találhatók ilyen vízlerakódások.
A szonda egyelőre vázlatos, de idővel folyamatosan javuló térképén bejelölt egy vízben gazdag, állandóan fagyott felszínű területet a sarkvidéken, mondták a kutatók. Emellett nedves anyagot jelzett az egyenlítői régióban is. ""Ezeken a területeken, például marsi völgyekben valószínűleg manapság is állandó a fagy. Az is lehetséges, hogy valamikor ott voltak a sarkvidékek"" - vélte Mitrofanov.
Csupán néhány hónappal azután, hogy 2018 áprilisában megkezdte tudományos munkáját a Mars körül keringő szonda, heves porvihar alakult ki, amely többek között a NASA Opportunity nevű robotját is elérhetetlenné tette. Az ESA műholdja azonban a vihart biztonságos magasságból figyelte és vizsgálta, mondta Ann Carine Vandaele, a belga királyi űrkutató intézet munkatársa. A vihar több mint 40 kilométer magasságba jutott, miközben a szonda 400 kilométerre keringett a Mars felszínétől.
A vihar során jól láthatóan felhevült a Mars légköre. A kutatók feltételezése szerint a felverődött por napenergiát vett fel és leadta a környező gáznak. A felmelegedéssel magasabb rétegekbe is felkerült a víz, míg normál esetben a jégfelhő-formálódás ebben megakadályozta volna. Ráadásul a sarkvidékek és az egyenlítő közötti magas hőmérséklet-különbségek a vihar során felerősítették a légköri keringést.
A kutatók egy meglepő eredményről is beszámoltak. ""Minden korábbi feltételezés ellenére a szonda kifinomult mérőműszerei sem fedeztek fel metánt a Mars légkörében"" - mondta Oleg Korablev, az orosz akadémia tudósa. ""Ez valószínűleg azzal magyarázható, hogy egy eddig ismeretlen folyamat a gázt nagyon gyorsan eltávolította az alsó légkörből"" - fejtette ki a szakértő. Ebben szerepet játszhatott a napsugárzás, az elektrokémiai reakciók révén bekövetkező lebomlás és a formaldehiddé vagy szén-dioxiddá válás is."
187,techtud,"Érdekes etikai kérdés foglalkoztatja a genetikával, evolúcióval foglalkozó kutatókat: kínai tudósok emberi agygéneket ültettek makákó majmokba, hogy megvizsgálják, lehetséges-e csökkenteni az emberszabásúak és az emberek közti evolúciós távolságot, írja a MIT Technology Review. A transzgenikus állatokkal zajlott kísérleteket leíró tanulmány március 27-én jelent meg egy pekingi tudományos folyóiratban, a National Science Review-ben, és természetesen első körben a kínai média számolt be róla.
""Először próbáltuk megérteni az emberi tudat evolúcióját egy transzgenikus majommodell segítségével"" - mondta Bing Su, Kunming Institute of Zoology genetikusa, a kutatás vezetője. A kínai kutatók több transzgenikus (azaz genetikaialg módosított) makákót is alkottak azzal, hogy emberi agyból származó géneket ültettek beléjük. Az így módosított emberszabásúak többféle memóriateszten is jobban teljesítettek, és az agyuk is az emberéhez hasonló sebességgel - azaz fajtársaikéhoz képest lassabban - fejlődött ki (az agy méretében nem történt változás).
A kínai kutatók munkája azért lehet fontos, mert az emberi intelligencia kifejlődése az evolúciókutatás egyik legizgalmasabb kérdésköre, ami azt vizsgálja, miképp alakult ki az évmilliók során az egyre nagyobb és bonyolultabb emberi agy, hozott létre civilizációt, miközben legközelebbi rokonaink, az emberszabású majmok megmaradtak a fejlődésnek többé-kevésbé ugyanazon a szintjén. Úgy tűnik, hogy a kínai genetikusok az emberi génekkel felturbózott makákókkal kétségkívül csökkenteni tudták ezt az evolúciós szakadékot, de munkájukat nem kísérte egyöntetű elismerés, egy sor tudós – köztük olyan is, aki együtt dolgozott a kínai kutatókkal – etikai aggályokat vetett fel a kísérletekkel kapcsolatban, felelőtlennek nevezve őket.
""Nagyon kockázatos útra tévedünk, ha génmódosított majmokkal tanulmányozzuk az emberi gének agyevolúciós szerepét"" – vélekedett például James Sikela, a coloradói egyetem genetikusa, aki attól tart, hogy
az efféle, az állatokat semmibe vevő kísérletek elszaporodása egyre extrémebb génmódosított állatok kreálásához vezethet.
Kína amúgy is élen jár napjainkban az emberszabású majmokkal való kísérletekben, mivel az Egyesült Államokban és Európában sokat szigorodtak a velük való kutatások szabályai. Mivel a kínai kutatókat nem kötik hasonló állatjogi béklyók, rohamtempóban fejlesztik az utóbbi időben egyre divatosabb génszerkesztő eszközöket (CRISPR és társai), kiváltva ezzel a nyugati tudóstársadalom aggodalmát. (Idén januárban például egy kínai intézet arról számolt be, hogy féltucat súlyos mentális zavarral küzdő majmot alkottak a CRISPR génszerkesztővel.)
A génmódosított állatok nemcsak az átültethető szervek végtelen forrását jelentik, de a vérhiányt, sőt a cukorbajt is orvosolhatják. Csakhogy ezt ők nem fogják túlélni.
Elindultak az első CRISPR kísérletek, amikkel betegségeket gyógyítanának a kutatók.
A kifejlesztett módszer segítségével pitont lehet irtani Floridában."
188,techtud,"Miközben a világ űrkutatás iránt érdeklődő egyik fele a Messier 87 galaxis közepét uraló fekete lyukról készült első fotót ünnepelte, a másik fele lélegzet visszafojtva várta a SpaceX nehéz rakétájának, a Falcon Heavynek a második startját. (Tegyük hozzá, hogy a két csoport közt azért valószínűleg elég nagy átfedés van.) A startot eredetileg keddre tervezték, de akkor vacak idő volt, viharfelhőkkel, csapkodó villámokkal, ezért szerdára tolták az indítást.
A rakétát - némi késéssel ugyan - ki is tolták a Kennedy űrközpont 39A startállására, majd függőlegesbe állították. Az első hivatalos bejelentés helyi idő szerint este nyolcra tette a startablak nyitását (ez magyar idős szerint, csütörtök hajnal két óra. A kitűzött időpont közeledtével jött egy újabb, 32 perccel eltolt időpont, amit a SpaceX a magas légköri szelek miatt módosított.
Upper atmospheric wind shear is very high. Will have to postpone launch unless weather improves soon.
Ezután nem sokkal Elon Musk SpaceX-főnök arról tweetelt, hogy nagyon erős szelek fújnak a magasban, valószínűleg halasztani kell, ha nem javul gyorsan a helyzet. Nos, a szélhelyzet nem javult, a SpaceX szerda estét záró tweetje már arról szólt, hogy a startot elhalasztják, mégpedig csütörtökre.
Standing down from today’s Falcon Heavy launch attempt; next opportunity is tomorrow, April 11.
A rakéta és rakománya, a hattonnás Arabsat-6A kommunikációs műhold műszakilag jó állapotban van, szóval a startot várók csütörtök este újra szurkolhatnak, hogy az időjárás kegyes legyen a látványos, hármas landolással tervezett küldetéshez.
A Falcon Heavy rakétának bő egy évvel ezelőtt volt az első startja, akkor Elon Musk meggypiros Tesla Roadstere volt a tesztrakomány, amit sikerrel állított a rakáta Nap körüli pályára (az autó most valahol a Nap túloldalán jár, kicsivel a Mars pályáján belül). A mostani startot azért előzi meg nagy várakozás, mert a SpaceX ezúttal már fizetős ügyfélnek dolgozik, és ha sikerül a továbbfejlesztett Falcon Heavy második startja, azzal az űripari magáncég belép a nehéz rakétákat gyártók szűk klubjába.

(Bortókép: a Falcon Heavy a Kennedy Űrközpont 39A startállásán szerda délután. Fotó: SpaceX)

Összeszedtük, mit lehet jelenleg tudni a SpaceX-űrhajó felrobbanásáról, és a lehetséges következményekről. Az egész privát űriparra hatással lehet a baleset."
189,techtud,"Engem az a manipulatív és gusztustalan viselkedésed basz fel, hogy te magánemberként vetíthetsz mindenféle faszságot, de ha végzett szakemberként társadalmi kérdésekben ezt kevered, akkor te egy áltudományos kókler vagy és visszaélsz a pozícióddal.
Ezt a kommentet írta egy fiatal kutató egy nem nyilvános kommentfolyamban a Facebookon, mire a vitapartnere számonkérte, hogy vajon ez a munkáltatói véleménye is, majd azzal a lendülettel továbbküldte a bejegyzést a Magyar Tudományos Akadémia Bölcsészettudományi Kutatóközpontjába (MTA BTK). A bemószerolás után az MTA kutatóintézetének vezetése elállt Ginelli Zoltán kész szerződésének aláírásától, ami a geográfus szerint nem csak etikátlan, de munkajogilag is kifogásolható. Ginelli az MTA Tudományetikai Bizottságához fordult, és beperelte az MTA BTK-t. A folyamatban lévő ügy sztorijával a kutató most áll a nyilvánosság elé.
Leküldtem a posztodat a munkáltatódnak. Ha ez belefér a social media policyjükbe, akkor javasoltam módosítani
– jelezte a kommentfolyam végén a vitapartner, hozzátéve, hogy személyesen is meg fogja keresni, továbbá felnyomja Ginellit kutatóhelyeinél, az angliai Exeteri Egyetemen, valamint az MTA Történettudományi Intézetében, ahol küszöbön állt a szerződése egy hároméves kutatási projektre. Ami még meglepőbb: az MTA intézete ezután valóban elállt a szerződtetésétől. Nem világos, hogy egy nem nyilvános kommentvita alapján ezt miért tehették meg.
A társadalomtudományosnak látszó, elmérgesedett csörte egy lakhatási problémákról szóló cikk megosztása alatt alakult ki. A szintén társadalomtudományos végzettségű, erősen piacbarát ellenkommentelő (a valódi neve helyett hívjuk Szilágyi Emilnek) azt fejtegette, hogy a szegények maguk tehetnek a helyzetükről, és csak azért nem élnek jól, mert nem akarnak előrejutni:
Probald ki te is: AKARJ tobbet keresni, es lass csodat, az elmed meg fogja talalni az oda vezeto utat.
Ginelli a kommentekben azt írta, hogy ez a szöveg nagyjából az üzleti motivációs mémek színvonalán mozog, majd megjegyezte, hogy ezzel a hozzáállással szégyen, hogy Szilágyi kutatóként működik. Aztán jött a káromkodás, mire ellenfele feljelentette őt.
Az MTA BTK nem sokkal azután, hogy Szilágyi megkereste őket a kommentekkel, elállt a Ginellinek beígért szerződtetésétől, egy nappal azelőtt, hogy azt aláírta volna. A kutatócsoport, ami alkalmazta volna, nem sokkal korábban nyert el egy OTKA-pályázatot „Tudás, tájkép, nemzet és birodalom” címmel, tavaly október 8-án ennek keretében Ginellit állományba is léptették, majd 26-án arról is tájékoztatták, hogy elkészült a munkaszerződése, lehet jönni aláírni. Három nappal később azonban a kutatást vezető Demeter Gábor újabb levelet írt neki azzal a szöveggel, hogy
Főigazgató Úr az imént telefonált, és azt mondta, hogy nem írta és nem fogja aláírni az alkalmazásodat, tehát én se tegyem. Meghallgatván indokait, egyet kell, hogy értsek vele.
Arról, hogy mik voltak ezek az indokok, Ginelli nem kapott hivatalos tájékoztatást. Ennek megtagadását az Index kérésére az MTA BTK vezetése azzal indokolta, hogy mivel a kinevezése még nem volt aláírva, nem állt az MTA BTK alkalmazásában, különben is, még próbaidő alatt sem lenne köteles a munkáltató ezt megindokolni. „A személycsere egyébként meglehetősen gyakori ezekben a jellemzően többéves kutatási programokban” – írták kérdésünkre.
A kutató azonban azt állítja, hogy a kutatásvezetője szóban elárulta neki, hogy a facebookos feljelentés miatt tört ki a balhé. Ginelli szerint az MTA visszakozását sem a hozzászólása tartalma és stílusa sem indokolta, ráadásul „a hozzászólás korlátozott nyilvánossági köre sem teszi lehetővé, hogy az MTA BTK mint munkáltató ezt a hozzászólást (fel)használja”. Ginelli úgy tudja, hogy, a kutatóintézetnek nincs is olyan etikai szabályozása, amit megsértett volna.
Ginelli azt állítja, hogy figyelmeztették az MTA BTK-n: nem érdemes jogi útra terelnie az ügyet, mert annak kihatása lehet a tudományos előmenetelére. Sőt, szerinte a többiek terhére is zsarolták. „Ha nem maradok csöndben, akkor beszántják az egész projektet” – idézi a posztjában, egy emailre hivatkozva, melyben közvetítették felé a vezetőség akaratát.
A fiatal kutató azt állítja, hogy a 3 éves munkaszerződés meghiúsulása miatt kb. 4 millió forint juttatástól esett el, és így állandó jövedelem nélkül maradt, mert hónapokig erre az állásra várt. Tudomásunk szerint Ginelli ezután sok mindenkit megkeresett a panaszával, de úgy érezte, a kollégái nem állnak ki mellette. Végül tudományetikai vizsgálatot kezdeményezett az Akadémián, az ügyet perre vitte, és a nyilvánossághoz fordult.
Ginelli azt mondja, nem hagyhatja, hogy mást is egy Facebook-hozzászólás miatt vegyenek elő és lehetetlenítsenek el. A blogjára az ügyről írt hosszú posztban így fogalmaz:
Nem fogok szolgalelkűen hallgatni, nem fogom a MTA BTK vezetőségének „jó tanácsait” megfogadni, nem fogom a hierarchiával való erkölcstelen visszaéléseket elfogadni, nem fogok a „felülről leszóltak” hatalmi mechanizmusokhoz asszisztálni, sem pedig a személyi lojalitásokon alapuló hatalmi függést és a pitiáner módszerekkel próbálkozó gazdasági elnyomást legitimálni.
Az ügyről megkérdeztük az MTA Bölcsészettudományi Kutatóközpontját is. Ezt válaszolták:
„Egyértelműen cáfolni tudjuk, hogy főigazgató úr vagy a TTI vezetősége kizárólag egy Facebook-poszt alapján döntene egy leendő kolléga alkalmazásáról vagy nem alkalmazásáról” – írták, és arra hivatkoztak, hogy az ügytől függetlenül a korábbi munkaadóitól és tanáraitól bekért referenciák alapján döntöttek úgy, hogy nem alkalmazzák Ginellit. Állításuk szerint ezek alapján a fiatal kutató „olvasott szakember, de problémás és megbízhatatlan is egyúttal”.
Ginelli érdekében nem szeretnénk szó szerint idézni, mindenekelőtt azért, hogy e szerencsétlen eset ne befolyásoljon hátrányosan egy induló kutatói életpályát
– írták az Indexnek adott válaszukban. Ginelli a referenciák szabályosságát kétségbe vonja, és azt hangsúlyozza, hogy más nemzetközi szakmai referenciákat ugyanakkor az MTA intézete nem vett figyelembe.
Azt nem cáfolta az MTA BTK, hogy a Facebook-poszt miatti bemószerolás szerepet játszott az ügyben, ez pedig munkajogilag aggályos lehet. Erről és a többi kérdésről a munkaügyi bíróság fog dönteni, ahol Ginellit a Helsinki Bizottság képviseli. A Magyar Tudományos Akadémia időközben arra hivatkozva, hogy folyamatban lévő bírósági ügyről van szó, elutasította a tudományetikai eljárást.

(Borítókép: Nagy Attila Károly / Index.)
"
190,techtud,"Az emberfélék családjának egy eddig ismeretlen, kihalt faját azonosították kutatók a Fülöp-szigeteki Callao-barlangban feltárt tizenhárom darab csont- és fogfosszília alapján – írja az MTI.
A kutatók a Nature szakfolyóiratban publikálták az eredményeiket, ahol tekintettel arra, hogy a Fülöp-szigeteki Luzon szigetének északi részén találták meg a maradványokat, Homo luzonsensisnek nevezték el az új fajt. A kutatók nem teljes csontvázakat találtak, összesen
Ezek alapján két felnőtt és egy fiatal egyed maradványait azonosították és bár nem tudtak DNS-t kivonni a fosszíliákból, azt megállapították, hogy 67 és 50 ezer közöttire tehető az életkoruk. Az apró fogakból kiderült, hogy a luzoni ember alacsonyabb lehetett még az általában hobbitként hivatkozott floresi embernél is, amivel egy időben élt, de a paleontológusok szerint egyébként valószínűleg semmilyen kapcsolatban nem állt.
Kiderült emellett az is, hogy az új emberfajnak görbe volt a lábujja, ami leginkább a még ennél is sokkal régebben élt Australopithecusra hasonlít. Ebből arra lehet következtetni, hogy ez a faj két lábon járt és fára is mászott, a kutatók szerint pedig jó eséllyel azért jelenhetett meg újra ez az ősi tulajdonság, mert a luzoni ember egy külvilágtól elzárt szigeten élt.
Azt egyelőre nem lehet megmondani, hogy a luzoni ember és a hobbit korábban rajzottak ki Afrikából a Homo erectusnál, vagy olyan leszármazottak, akik később mentek össze és fejlesztettek ki új tulajdonságokat, ahogy azt sem, hogy hogy kerültek Luzon szigetére. Ez a sziget sosem kapcsolódott a szárazföldhöz, így az egyik lehetőség, hogy szándékosan hajóztak oda, a másik pedig az, hogy egy természeti katasztrófa, például egy cunami miatt kerültek át ide nagy számban.
Sok kutató szerint ez utóbbinak van nagyobb esélye, mert úgy gondolják, hogy a Homo erectus sem volt elég értelmes ahhoz, hogy szándékosan keljen át a tengeren, de mivel egyre több szigeteken élő kolónia kerül elő, ez az elmélet megdőlni látszik. Az egyelőre biztos, hogy sok a nyitott kérdés, azt sem lehet például megmondani, hogy a Homo sapiens terjedése szerepet játszhatott-e a faj eltűnésében."
191,techtud,"Veszélyes mértékű radioaktivitást rejthetnek a gleccserek: a csernobili és fukusimai reaktorok katasztrófái, valamint az atomfegyvertesztek radioaktív nyomot hagytak az Alpok, az Északi- és Déli-sarkvidék, Kanada, Izland és a Kaukázus gleccserein - jelentette be Caroline Clason brit kutató szerdán az Európai Földtudományi Egyesület (EGU) bécsi közgyűlésén.
Az MTI szerint a gleccserekben rejlő radioaktivitás mennyisége veszélyes lehet az egészségre. A Plymouthi Egyetemen dolgozó Clason és kollégái megvizsgálták, milyen nyomokat hagytak hátra az atomfegyverek tesztjeiből és az atomerőmű-katasztrófákból bekövetkező radioaktív csapadékok a felszíni gleccserjégben. 
Eredményeik szerint ott nagyságrendileg nagyobb mennyiségű radioaktív anyagok gyűltek fel, mint a természetben általában. A gleccser tízszer hatékonyabb ""szemétgyűjtő"", mint a zuzmók és a mohák, amelyek már maguk is nagyon nagy mértékű radioaktivitást képesek felvenni - fejtette ki a gleccserkutató.
A klímaváltozás miatt a gleccserek mindenütt nagyon gyorsan olvadnak és radioaktív elemeket szabadítanak fel Clason szerint. Ezek az olvadékvízzel bekerülnek patakokba és folyókba, így az ""örök jégből"" eljutnak az emberi civilizációba. Rontják a vízminőséget, és lehetséges, hogy a táplálékláncba is bekerülnek. 
A reaktorok katasztrófáinak és az atomfegyverek tesztjeinek tehát messzebbre nyúló és hosszabban tartó következményei vannak, mint azt eddig feltételezték, ráadásul a gleccsereken keresztül még egyszer hozzájárulnak a környezetszennyezéshez - véli Clason."
192,techtud,"A világszerte milliók által élőben nézett sajtókonferenciákon a tudósok, és az ő dicsőségükben fürdő politikusok bemutatták a fotót, amire az EHT történelmi, pontosan két évvel ezelőtt lezajlott méréssorozata óta várt mindenki, aki érdeklődik a csillagászat iránt. A felvétel azt bizonyítja, hogy az asztrofizikusok eljutottak a galaxis, sőt az univerzum legbelső titkaihoz. A legmodernebb vizsgálati módszerek olyan jelenségeket hoznak kézzelfogható közelségbe, amelyek (például a fekete lyukak) puszta valóságossága sem volt egyértelmű a legutóbbi időkig.
A sajtótájékoztató élő közvetítése:
Már egy hete erre készül mindenki. Sőt, még korábban: már hónapokkal ezelőtt világszerte cikkek születtek azokról a pletykákról, hogy mikor fogja nyilvánosságra hozni az EHT-t működtető nemzetközi kutatási konzorcium a sajtótájékoztató dátumát. A várható felfedezés nem maradhatott ki azokból az összefoglalókból, amelyekben a 2019-re várható tudományos áttöréseket próbálták megjövendölni. Az Európai Kutatási Tanács és a projektet összefogó Európai Déli Obszervatórium a szokásokkal ellentétben semmit sem küldött ki előzetesen az újságíróknak, bár az amerikai partner, az Országos Tudományos Alapítvány (NSF) elkottyantotta magát, amikor a sajtótájékoztatót beharangozó hírnek ezt a címet adta: “Teleszkópok globális hálózata azon dolgozott, hogy a világon először lencsevégre kapjon egy fekete lyukat”.
Mindezt egyetlen kép miatt, amelynek várható minősége a mozikban látható feketelyuk-ábrázolásokhoz képest megmosolyogtatónak tűnt. Természetesen senki sem várhatta, hogy full HD minőségű fotókat fogunk látni, hiszen az EHT által megcélzott fekete lyukak olyan távoliak, hogy egyikük, a Sagittarius A* árnyékának szélességét legfeljebb 50 mikroívmásodpercnek várták. Egy ívmásodperc a fok 1/3600-ad része, a mikroívmásodperc pedig ennek az egymilliomod része.
Ez nagyjából olyan kicsi, mint az ennek a mondatnak a végén látható pont fele, ha a Holdról néznénk. 
Ennek ellenére a nyilvánosságra hozott kép minden túlzás nélkül lélegzetelállító. Hiszen lefényképezték a lefényképezhetetlent. 
A fekete lyukról készített kép fényesen igazolja az általános relativitáselmélet predikcióit. Korábban igazából a kutatók sem tudták biztosan, hogy mit kell látniuk, ha egy fekete lyukba néznek. A Harvard Egyetem kutatója, Avi Loeb így foglalta össze várakozásait:
Mi a fekete lyuk árnyékát próbáljuk lefotózni. De ez teljesen más, mint az átlátszatlan testek árnyéka, mert a fekete lyuk nem egyszerűen átlátszatlan, hanem egyenesen elnyeli a fényt. Emiatt a sötét belső terület körül félholdszerű fénycsíkokat kéne látnunk.
A félholdszerű fényjelenséget még Einstein speciális relativitáselmélete jósolta meg, amelynek értelmében a felénk mozgó anyag fényesebbnek, míg a tőlünk távolodó objektumok halványabbnak tűnnek számunkra. Ahogy a fekete lyuk környezetéből egyre gyorsabban zuhan felé az anyag, az felizzik, és jellegzetes fényt bocsát ki. A legfalánkabb fekete lyukat (pontosabban környezetük) - a nevükre rácáfolva - emiatt fényesebbek, mint a hozzájuk közel keringő csillagok. Emellett Loeb abban is reménykedett, hogy talán láthatjuk, ahogy a fekete lyuk döbbenetes gravitációs tere hogyan hajlítja el maga körül a fényt.
A fekete lyukak kitüntetett helyet foglalnak el a tudományos képzeletben, hiszen egészen mostanáig nem láttuk őket közvetlenül, így - a szó laikus értelmében - „nem is voltak felfedezve igazán”. Egy olyan nagy tömegű objektum, amelyből még a fény sem tud elszökni, a szó szoros és átvitt értelmében is rabul ejti az embert, és a létezését alátámasztó megannyi közvetett bizonyíték dacára sem képes elhinni mindaddig, míg a saját szemével nem látja.
Az eseményhorizont [a fekete lyuk pereme, azon tér határa, ahonnan már nincs visszatérés], amely eddig a tudományos mitológia része volt, most bizonyos értelemben valósággá válik. Amit látunk, azt elhisszük
- fogalmazta ezt meg Heino Falcke, a holland Radboud Egyetem kutatója, a konzorcium részese. Ez azonban nem jelenti azt, hogy a fekete lyukak léte tudományos értelemben eddig ne lett volna bizonyított. Már 1915-ben felvetette létezésüket Karl Schwarzchild asztrofizikus, mint az általános relativitáselmélet lehetséges megoldását. A fekete lyukak hatását már számtalanszor detektálták a csillagászok. A szupernehéz fekete lyukat vonzzák a galaxisok közepe felé a körülöttük keringő csillagokat. Amikor beléjük zuhan a környezetükben lévő anyag, időnként detektálható, szinte fénysebességgel száguldó plazmaáramok (jetek) indulnak el felőlük. Néhány éve pedig a LIGO együttműködés két egymás körül keringő fekete lyuk keltette
gravitációs hullámot fedezett fel, amely nem más, mint afféle ráncolódás a téridő szövetében.

 A ERC animációja, amely segít elképzelnünk, hogy merre kellene keresnünk a M-87 fekete lyukat az égen, és milyen aprónak is tűnik

Bár a fekete lyukakról - ellenállhatatlan tömegvonzásuk okán - az a kép él az emberekben, hogy rendkívül nagyok, valójában tehát rendkívül kicsik az égen. Ahhoz, hogy le lehessen őket fotózni, akkora teleszkópra volt szükség, mint maga a Föld. Az Eseményhorizont Teleszkóp azonban teljesítette ezt a feltételt. Az EHT valójában nem egy távcső, hanem a világ számos pontján elszórt, szinkronizáltan működő létesítmények csoportja. A ma nyilvánosságra hozott eredmények 2017-ből származnak, amikor az Egyesült Államokban, Chilében, Spanyolországban, Mexikóban és az Antarktiszon működő teleszkópok dolgoztak együtt a cél érdekében.
Az EHT beüzemelésekor a kutatók azt ígérték, hogy ez lesz az az eszköz, amely nemcsak a galaxisunk közepén lévő szupernehéz fekete lyukat lesz képes lefotózni, de egyszerre segíti majd az univerzumot igazgató legnagyobb és legkisebb erők működésének megértését. 2017. április 5. és 14. között az EHT teleszkópjait a Tejútrendszer központjában elhelyezkedő Sagittarius A* fekete lyuk felé irányították. Ahhoz ugyanis, hogy a fekete lyuk irányából érkező temérdek rádióhullám közül kiszűrjék azokat, amelyek valóban a Sagittarius A* közvetlen környezetéből erednek, az Európában, Amerikában és a Déli-sarkon működő létesítmények teljes kapacitására - no és rengeteg számítási teljesítményre - szükség volt. Az adatok elemzésére és a fotó létrehozására még egy szuperszámítógépnek is két évre volt szüksége.
A szupernehéz fekete lyukakat por- és gázfelhő veszi körbe, amelyen a hagyományos rádióteleszkópok nem képesek átlátni. Az EHT együttesen azonban igen, miközben a hálózatba kapcsolt obszervatóriumok összesített felbontása is sokszorosára, akár hat nagyságrenddel is növelhető. A mai bejelentés bebizonyította, hogy
ez a megközelítés egyértelműen alkalmas a fekete lyukak közvetlen megfigyelésére.
Az EHT állomásai az úgynevezett nagyon hosszú bázisvonalú interferometria eljárást használják működésük során. Amikor úgy hivatkoznak az EHT egészére, mint egy nagy teleszkópra, az sokkal több puszta metaforánál. A mérési technológia ténylegesen olyan elveken alapszik, amelyek az egymástól sok ezer kilométerre elhelyezkedő obszervatóriumok felvételeinek kombinálásával valóban olyan virtuális teleszkópot hoz létre, amelynek effektív átmérője akkora, mint az egész bolygó. A teleszkóprendszer már 2006 óta működik, az évek során egyre több obszervatórium csatlakozott az együttműködéshez.
A történelmi jelentőségű, 2017 áprilisi méréssorozat adatainak elemzését az hátráltatta, hogy az együttműködésben alapvető szerepet játszó Déli-sarki Teleszkóp éppen zárva volt az ottani tél miatt (ami elég kemény tud lenni), így az adatok beérkezésére az év decemberéig várni kellett. Az adatok nem interneten keresztül érkeztek a Massachusetsi Műszaki Egyetem (MIT) Haystack obszervatóriumába, illetve a Max Planck-Társaság Rádiócsillagászati Intézetébe, Bonnba, hanem a
jól bevált oldschool módon: merevlemezeken, repülőgéppel. Itt ugyanis petabájtos nagyságrendű adatmennyiségekről van szó.
A megpróbáltatásokat a hétköznapi winchesterek azonban nehezen viselnék. Amikor például tesztelték a rendszert, és a mexikói Sierra Negra kialudt vulkán tetején lévő egyik teleszkóp adatait próbálták sima merevlemezeken szállítani, a 32 tesztelt eszközből 28 csődöt mondott. Az egyik kutató elmondta, hogy olyan alacsony volt a légnyomás, hogy a winchester írófeje folyton nekiütközött a lemezeknek. Ezért héliummal töltött merevlemezegységeket használtak, amelyek a biztonságos működés mellett nagyobb kapacitással (8 terabájttal) rendelkeztek, mint hagyományos társaik.
A tárhely pedig alapvető fontosságú volt, hiszen egy tipikus, ötnapos mérési ciklus során az EHT teleszkópjai 64 Gbps felbontással összesen 900 terabájt adatot gyűjtenek. Az adatot ezután 1-2000 winchesterre mentik ki, és a teljes hálózat által előállított adatmennyiség eléri a 7 petabájtot. A biztonságosan célba ért adatokat ezután egy 800 CPU-ból épített szuperszámítógéppel elemezték.
És így sem ment túl gyorsan.
Végül sikerült. Tehát újabb Windows-háttérképekkel lettünk gazdagabban. Van egyéb hozadéka is e felfedezésnek? A fotó (az az elkövetkező felvételek) nem csak dekoratívak, de rengeteget elárulnak majd a fekete lyukak eredetéről, fejlődésükről, illetve arról, hogy a fizikai törvények hogyan működnek a közvetlen környezetükben. A lyuk körül látható fénygyűrű pontos alakja (amely tehát az általános relativitáselmélet értelmében félhold alakú) például segíthet eldönteni, hogy az egymással nehezen (vagy inkább sehogy sem) összeegyeztethető kvantumelmélet és a relativitáselmélet közül melyik áll nyerésre. A fizikusok szerint az extrém erős gravitációs mezővel rendelkező fekete lyukak tekinthetők a tökéletes kísérleti terepnek a két teória összeeresztéséhez.
Ha ilyen körülmények között is kitart az általános relativitáselmélet, akkor ez nagyon erős érv lesz mellette.
Pedig sok alternatív forgatókönyv elképzelhető. Lia Medeiros, a Tucsoni Arizonai Egyetem kutatója és munkatársai számítógépesen szimulálta a fekete lyuk környezetében ható elképzelhető folyamatokat, és 12 ezer különböző fénygyűrűformát konstruált, amelyek mindegyike eltér az Einstein elmélete alapján várhatótól.
Ha [a fénygyűrű alakja] bármily módon is különbözik, azzal az alternatív gravitációelméletek kapták meg azonnal a karácsonyi ajándékukat
- mondta Medeiros. Ugyancsak a relativitáselmélet helytállóságát bizonyítaná, ha a fekete lyuk környezetében olyan pulzárra lelnének, amelynek metronómszerű felvillanásait a fekete lyuk gravitációs tere összezavarná. A zavarás mértékének detektálásával egészen pontos tesztnek vethetnék alá a relativitáselméletet. Ezen a téren egyébként eddig Einstein állt nyerésre, ugyanis a Sagittarius A* környezetében tavaly már felfedezték a gravitációs vöröseltolódást (a nagy gravitáció következtében a fény a nagyobb hullámhosszú tartomány felé tolódik el), amely igazodott az általános relativitáselmélet predikcióihoz.
Az lenne tehát az igazán nagy dolog, ha találnának pulzárt elég közel a Sagittarius A*-hoz. Ez eddig sajnos nem sikerült, talán a fekete lyukat körülvevő gáz- és porfelhő zavaró hatása miatt. Az Eseményhorizont Teleszkóp minden eddiginél nagyobb felbontása azonban talán megoldást nyújthat e problémára is.

 A Medeiros és munkatársai által szimulált fekete lyukak kinézete

Egy újabb megoldatlan rejtély, hogy miként keltenek a fekete lyukak hatalmas, szinte fénysebességgel közlekedő anyagáramokat. A fekete lyukak sem egyformák, amely viselkedésükben és nagyságukban is megnyilvánul. Míg a Sagittarius tömege alig 4 milliószorosa a Napénak, az EHT másik célpontja (amelynek fényképét most nyilvánosságra hozták), az Messier-87 (M87) jelű fekete lyuk tömege ennél jó ezerszer nagyobb. Utóbbi környezetében 5000 fényév hosszú, fényes, töltött részecskékből álló jet is látható.
Nem tudjuk igazán, hogy az egyik miért különbözik ilyen jelentősen a másiktól.
Elismerik a kutatók, hogy első hallásra ellentmondásnak tűnhet, hogy egy nagy fekete lyuk, amelyről azt mantrázza mindenki, hogy mindent elnyel, emellett hatalmas jetek kilövellését is előidézi. Ezek között vannak olyanok, amelyek több milliárd fényév távolságra is kinyúlnak a fekete lyukból, és ezzel nagyobbak, mint más galaxisok. Azt várják az EHT felvételeitől, hogy fellebbenti majd a fátylat erről a rejtélyről is."
193,techtud,"Mondhatni már hagyomány, hogy április 10-től (azaz most szerdától) ismét beindítja az Országos Meteorológiai Szolgálat (O)MSZ) az UV-sugárzás-előrejelzést.
A tavaszi és a nyári hónapokban visszatérő gond (a napsütés áldásos hatásai mellett) az erős napsugárzásból adódó leégés megnövekedett kockázata. Újra és újra felmerül a kérés, hogy ezeket a kockázatokat miként lehet csökkenteni. Az OMSZ UV sugárzás előrejelzése segítségével előre megtervezhetjük a szabadidős programjainkhoz kapcsolódó öltözködésünket, a használt védekezés módját és erősségét. Tájékozódhatunk, hány percet tölthetünk a tűző napon, anélkül hogy fájdalmas bőrleégéssel, illetve egyéb egészségkárosodással kellene számolni
– közölte az OMSZ honlapján.
Az Országos Meteorológiai Szolgálat akkor ad ki országos UV figyelmeztetést, ha az UV sugárzás másnapra várható maximuma eléri a 7.5 UV Index értéket legalább az ország területének 50 százalékán. A legfrissebb országos UV Index előrejelzés megtalálható az OMSZ honlapján, illetve annak mobil eszközökre optimalizált változatán (mobil.met.hu)."
194,techtud,"Négy apró karcsúméhet szedett ki egy tajvani nő szeméből egy orvos – a szigeten először találkoztak ilyen esettel, jelentette a BBC. A Ho néven említett 28 éves nő rokonai sírjai körül gyomlált, amikor a rovarok a szemébe kerültek. Amikor a szél az arcába fújt valamit, azt hitte, csak por volt, ám órákkal később a szeme feldagadt és fájt, ezért kórházba ment.
""Nem tudta teljesen lecsukni a szemét. Amikor mikroszkóppal megvizsgáltam, valami feketét láttam, ami úgy nézett ki, mint egy rovar lába. Megragadtam és nagyon lassan kiemeltem a méhet. Aztán megláttam még egyet, majd még egyet, végül négy rovart vettem ki. Sértetlenek voltak, éltek"" – mondta el Hung Cse-ting szemészorvos, aki az apró, kb. 4 milliméteres rovarokat eltávolította. ""Ezek a méhek nem szoktak emberre támadni, bár szeretik inni az izzadságot és a könnyet"" – tette hozzá.
Hónak az orvos szerint szerencséje volt, hogy nem dörzsölte meg a szemét, amíg a méhek bent voltak. ""Kontaktlencsét viselt és nem akarta elszakítani, ezért nem nyúlt a szeméhez. Ha megdörzsölte volna, lehet, hogy a méhek a szemébe engedték volna a mérgüket, akkor meg is vakulhatott volna"" – magyarázta Hung Cse-ting. A nő hazamehetett a kórházból, nem szenvedett maradandó sérülést.
A méhek is életben maradtak, egy másik intézményben vizsgálják őket. A Kansasi Rovartani Társaság tanulmánya szerint a karcsúméheket (Halictidae) vonzza az izzadság, de a könnyet is megisszák magas fehérjetartalma miatt. (MTI)"
195,techtud,"Három hónaposra tervezett élettartamánál már hosszabban dolgozik a Hold ""sötét oldalán"" a Jáde Nyúl 2. A kínai holdjáró több napig tartó alvó állapotot követően április 9-én ismét munkába állt, közölte kedden a kínai űrkutatási hivatal.
A holdjáró a Csang'o-4 űrszonda fedélzetén érkezett meg január 3-án a Hold Földről sosem látható oldalára az első olyan kutatási programban, amely a Hold sötét oldalának* felfedezésére indult. A Jáde Nyúl 2 április 2. és április 8. között ""déli pihenőt"" tartott, mivel ebben az időszakban a Hold felszínének hőmérséklete szélsőségesen magas volt, hétfőn azonban folytatta kísérleteit.
A holdjáró, amely a Kármán Tódorról elnevezett Von Karman kráternél végez kutatásokat, eddig 170,92 métert tett meg a Hold sötét oldalán, közölték a kutatók. A 135 kilós Jáde Nyúl 2-t felszerelték a felszín alá hatoló radarral a felszín közeli struktúrák kitapogatására és infravörös spektrométerrel a Holdon található anyagok összetételének elemzésére. Két panorámakamerájával nagy felbontású színes fotókat tud készíteni, az elsőket egy héttel érkezése után már el is küldte a földi irányító központba.
A Jáde Nyúl 2 automatikusan helyezi magát alvó vagy éber állapotba a napfény mennyiségétől függően. Ezt az automatizmust azért kellett beépíteni, mert a Hold túloldalán lévő eszközzel sokkal nehezebb a kapcsolattartás, mint az innenső oldalival."
196,techtud,"Jelentősen, éves összevetésben 6 százalékkal csökkent márciusban a mobiltelefonok kiszállítása Kínában, jelezve, hogy a gazdasági növekedés lassulása kedvezőtlen hatást gyakorol a szektorra. A kínai ipari és információtechnológiai minisztérium tudományos központja, az informatikai és kommunikációs kutatóintézet (CAICT) szerdán közölt adatai szerint márciusban 28,4 millió készüléket szállítottak ki, szemben az egy évvel korábbi 30,2 millióval. Az előző négy hónapban még erősebb, két számjeggyel mérhető ütemet ért el a visszaesés. Hasonló tendencia volt megfigyelhető az új készülékek esetében is: márciusban 52 új modell érkezett a piacra, ami 35 százalékkal kevesebb az egy évvel korábbinál."
197,techtud,"Palkovics László innovációs és technológiai miniszter interjút adott az Indexnek azután, hogy megírtuk: a szegedi lézerközpont (ELI-ALPS) nemzetközi tudományos tanácsadó testületének három tagja azonnali hatállyal lemondott tagságáról. A 3 elismert tudós amiatt tiltakozott, hogy a magyar kormány a nemzetközi gyakorlattól eltérően pályáztatás és a tanácsadó testület megkérdezése nélkül adott 20 milliárdos támogatást egy vitatott gigaprojektre. Ezzel szerintük önkényesen átírnák az intézmény tudományos profilját. Kifogásolják azt is, hogy a miniszter egyetlen embert nevezett ki az intézet átvilágítására, akinek személye szerintük összeférhetetlen.

Palkovics László főbb állításai az interjúban: 

Próbáljunk időrendi sorrendben haladni az elmúlt hónapok eseményein. 2017-ben nyílt meg a magyar kutatásfejlesztés ékkövének számító szegedi lézerközpont épülete, az ELI-ALPS (Attoszekundumos Fényimpulzus Forrás). Az ezt fenntartó állami nonprofit Kft. ügyvezetője idén februárban lemondott. Ő miért távozott?
Mert lemondott.
Kapott jelzést arra felülről, hogy le kell mondania? 
Nem. Vele előre tisztáztuk, hogy mi a feladata. Tudta, hogy meddig szól a megbízatása, és ezután lemondott.
Az intézet vezetését márciusban Jakab László vette át. Ő korábban a Nemzeti Vagyonkezelő gazdasági főigazgatója, és a Citibank felsővezetésének tagja volt, majd pedig az Innovációs és Technológiai Minisztérium tanácsadója lett. Miért éppen rá esett a választás?
Az ELI-ALPS egy minisztériumi fenntartású intézmény, ahova az ügyvezető lemondása után értelemszerűen a minisztériumnak kell új vezetőt találni. Jakab László az év végig kapott megbízást az ELI-ALPS Nonprofit Kft. vezetésére. Azért esett rá a választás, mert megfelelő tapasztalata van, és őt látjuk alkalmasnak arra, hogy egy ekkora intézményt irányítson. Ugyan önök is bankárként írtak róla, de ha megnézi az életrajzát, akkor látni fogja, hogy Jakab László okleveles gépészmérnök és közgazdász. Lézer és lézeres alkalmazások terén folytatott tanulmányokat a Helsinki Műszaki Egyetemen, illetve a dél-koreai Dankook Egyetem Szöuli Campusán. Jakab László menedzserként támogatja az ELI-ben folyó munkát. Az ő kiterjedt nemzetközi szakmai háttere és tapasztalata a garancia arra, hogy az ELI-ALPS előtt álló időszakban felmerülő menedzseri, operatív feladatok ellátása a legjobb kezekben legyen. 
Miután Jakab László az ön minisztériumának dolgozik, nevezhetjük őt egyfajta ""miniszteri megbízottnak"", „küldöttnek” vagy ""költségvetési felügyelőnek""?
Nem nevezhetjük annak. Ő egy interim menedzser, aki a minisztériumi munkája mellett átvezeti az intézményt működése második fázisába. Tisztázzunk valamit: az ELI-ALPS mostani első fázisában még csak egy épület, amelyet modern kutatási eszközökkel szereltek fel. Ezt az Európai Unió GINOP-forrásból finanszírozta a magyar állam hozzájárulásával. Annak idején az EU döntött úgy, hogy lézerfizikai kutatásra három intézetet hoz létre Prága mellett, Bukarest mellett és Szegeden. Ezeknek a beüzemelés után a jövő évtől már user facilityként, tehát felhasználói kutatóhelyként kell működniük, a szegedi központ befogad nemzetközi kutatási projekteket. A tervek szerint létrejön majd egy közös európai cég ezek irányítására, de ez Románia késlekedése miatt egyelőre csúszik. Addig az adott államok, így Magyarország feladata az intézetek fenntartása. Jelenleg beüzemelési céllal kísérleti kutatások folynak. Jövő évtől lépünk át a második fázisba, amikor megkezdődhetnek itt az éles kutatások. A kutatók felhasználóként érkeznek az intézetbe, hogy a lézerberendezéseket használják. 
Március 8-án megjelent egy kormányhatározat, ami a szegedi „ELI-ALPS lézeres kutatóközpont kihasználtságáról és a kihasználtság növelése érdekében szükséges intézkedésekről” címet viseli. Ez alapján arra lehet következtetni, hogy a kihasználtsággal problémák vannak.
Még egyszer mondom, hogy az intézet kutatóhelyként csak a jövő évtől kezd el üzemelni. Azt szeretnénk, hogy Szegeden a magyar kutatókon kívül mások is megjelenjenek, és hozzák ide magukkal a pályázati támogatásaikat, amelyekből részben finanszírozható lesz az intézmény. A külföldi kutatások ide vonzásához nemzetközi partnerek kellenek, de azt elmondhatom, hogy azok az elődeink, akik ezért a lézerközpontért felelősek voltak, nem tartották fontosnak az ehhez szükséges nemzetközi kapcsolatrendszer kiépítését. Amíg ezen a kutatóhelyen magyar kutatón kívül más nem jelenik meg, addig a magyar államnak kell fenntartani az intézményt. Az éves fenntartási költséget több milliárd forintra becsüljük, ennek pontosítása most zajlik. 
Pedig van egy ""nagykövetük"" is, akinek épp az lenne a feladata, hogy külföldi kutatókat és más államokat győzzön meg arról, hogy hozzák Szegedre a projektjeiket és a pénzüket.
Nem az ő hibájából nem értünk el ezen a téren eddig megfelelő eredményeket, utóbbi néhány hónapban azonban történtek előrelépések. Jelen pillanatban egy szándéknyilatkozatunk van Olaszországtól az ELI támogatására. A német kormánnyal az egyik tárgyalási pontunk a szegedi ELI finanszírozása, úgy gondolom, hogy hamarosan meg fogunk állapodni. Franciaországgal is folynak tárgyalások, itt is jól haladunk. A márciusi kormányhatározat arra vonatkozik, hogy amíg a nemzetközi környezet nem lesz kedvező, hogyan tudjuk megoldani a lézerközpont fenntartását. A magyar állam ehhez részben közvetlenül ad támogatást az ELI-nek, részben közvetett módon, például a Szegedi Tudományegyetemen keresztül.
A kormányhatározat szerint a magyar állam öt év alatt 20 milliárd forintot fordítana a molekuláris ujjlenyomattal kapcsolatos kutatásokra, 3,6 milliárd forintot pedig a Szegedi Tudományegyetem kap egy nukleáris hulladékkezelési projektre, amit szintén az ELI-ALPS-ban valósítanának meg. A kormányhatározat miatt az ELI-ALPS nemzetközi tudományos tanácsadó testületének három tagja azonnali hatállyal lemondott. Az egyik kifogásuk az, hogy a magyar állam a testülettel való egyeztetést nélkül fordít ilyen hatalmas mennyiségű közpénzt vitatott projektekre, és ezzel szerintük a kutatóközpont eredetileg meghatározott tudományos missziója és jövője is elveszik. Ki és mi alapján döntött arról hogy ezt a két projektet támogatják ennyi pénzből?
Ezek a projektet nem a semmiből jöttek, hanem német, francia kutatóintézetek által már igazolt kutatási irányok. Plusz bennük vannak olyan előre definiált kiszállási pontok, amelyek lehetővé teszik, hogyha az időközben elvégzett kutatási eredmények nem valószínűsítik az eredetileg kitűzött célokat, akkor nem kell elköltenünk a támogatást. Mindkettőről tehát felelősen és megfelelő tudományos támogatás mellett döntött a magyar kormány. Azért a magyar kormány, mert a magyar kormány feladata, hogy az ELI-APS működését finanszírozza. A projektek kidolgozásában részt vett kutatóintézetek és szakemberek szerint ezek potenciálisan világszínvonalú kutatásokat jelentenek.
Mennyire volt szerepe ebben az ezzel foglalkozó kutatóknak?
Az attoszekundumos lézerkutatásokért a fancia Gérard Mourou Nobel-díjat kapott, és ő is részt vett az ELI-ALPS létrehozásában. Tavaly novemberben meglátogatta Szegeden az ELI-t, ahol arról beszélt, hogy egész életében alapkutatásokkal foglalkozott, és végre szeretne a közösség számára hasznos dolgot adni. Tőle származik az a tudományos javaslat, amely szerint az attoszekundumos lézer képes felgyorsítani a nukleáris hulladék lebontását: több százezer évről néhány száz évre. Ha komolyan vesszük, hogy egy Nobel-díj valós teljesítményt takar, akkor ennek támogatása jó döntés volt a kormány részéről. Hasonló volt a helyzet a molekuláris ujjlenyomattal kapcsolatos kutatással is, ami Krausz Ferenc nevéhez fűződik, aki a németországi Max Planck Kvantumoptikai Intézet igazgatója, és neve már felmerült a Nobel-díjra esélyesek között. A projekt lényege, hogy lézer segítségével vérmintákról nagyon korai fázisban előre lehet jelezni a daganatok kialakulását. 
A tiltakozás egyik iránya épp az, hogy ez miért így működik: jön egy kutató, mond egy ötletet, aztán ebből váratlanul kormányhatározat lesz sok milliárd forinttal, miközben erről sem pályázatot nem írtak ki, sem nem kérdezték meg az ELI tudományos tanácsadó testületét. Ön ezek szerint az ilyen egyéni kezdeményezésekben hisz, ha tudományfinanszírozásról van szó?
Ezek a kezdeményezések ugyan egy-egy tudományosan elismert névhez kötődnek, de nagyon sok ember és neves kutatóintézet áll mögöttük, tehát nem tekinthetők egyéni kezdeményezéseknek. Ha Nobel-díjasokról vagy Nobel-díjhoz közelálló tudósokról van szó, miért ne fontolná meg ezek támogatását a kormány? Nem értem a három kutató tiltakozását, meggyőződésem, hogy félreértik a helyzetet. A magyar kormány ezzel pénzt visz az ELI-be, mert más egyelőre nem tett be forrást az intézménybe.
Mi abban a félreértés, hogy a magyar kormány egy váratlan húzással, az ő tudtuk nélkül két kutatási projektre ennyi pénzt ad?
A három kutató annak a tudományos tanácsadói testületnek a tagja, amelynek a szegedi ELI tudományos képességeinek a megalapozása a feladata. Az ő hatáskörük arra nem terjed ki, hogy a szegedi lézerközponttól független kutatási projektekről döntsenek. Márpedig ezek nem az ELI saját projektjei, az ELI-től különálló szervezetek a gazdái, a megítélt támogatás nem az ELI-be érkezik. Az ELI-hez oly módon kapcsolódnak, hogy az ott elérhető lézeres platformokat felhasználóként tervezik igénybe venni, illetve laborterületekre lehet szükségük. Ezek a projektek tehát felhasználói szinten kapcsolódhatnak az ELI-hez, segítik az intézmény kapacitásának jobb kihasználását, miközben nem befolyásolják az alapcélok elérését.
Az utóbbi esetben 20 milliárd forintról van szó, ami akkora, mint az MTA teljes kutatóhálózatának támogatása. Az ELI szabályzata azt mondja, hogy ""az ügyvezetés a stratégiai jellegű kutatási és tudományos kérdésekben a Tudományos Tanácsadó Testület illetve a tudományos (fő)tanácsadó(k) bevonásával dönt, ezáltal nemzetközi szintű egyeztetésen keresztül meghatározza a kutatási irányokat, alapelveket."" Ami történik, az nem éppen erre vall. Mi ez, ha nem stratégia döntés?
Egyik döntés sem változtatja meg az ELI eredeti célját, ahogy az imént említettem. Ezek a projektek még nem is kerültek az ELI tudományos tanácsadó testülete elé. Amikor ez megtörténik, akkor természetesen dönthetnek arról, hogy ezt összeegyeztethetőnek tartják-e az ELI működésével. A több mint 20 tagú boardból hárman álltak fel ideje korán. Azóta ezt a kérdést egyébként tisztáztuk a testület vezetésével is. Ők is azon a véleményen vannak, hogy a most lemondott három kutató feltehetően félreértette a helyzetet. Nem látnak kormányzati beavatkozást az ELI tudományos munkájába, bölcs döntésnek tartják, hogy a kormány ilyen külső projektekkel segíti az intézet fenntartását.
Számít arra, hogy mások is csatlakoznak a három tudós tiltakozásához és távoznak?
Nem.
Próbál velük egyezkedni?
Nem. 
A tiltakozók másik kifogása, hogy ön egyetlen embert nevezett ki az intézet átvilágítására. Miért?
Nemzetközileg is teljesen bevált gyakorlat, hogy menedzsmentváltáskor egy részletes átvilágítással feltérképezik az intézmény pénzügyi, műszaki és tudományos területeinek működését, helyzetét. Az ELI esetében ez a folyamat éppen most indul, és az erre a feladatra kijelölt tanácsadó cég mellett részt vesz benne Krausz Ferenc világhírű magyar fizikus is, aki a németországi Max Planck Kvantumoptikai Intézet igazgatója. De összességében az átvilágításban résztvevők száma nem egy, hanem több mint egy tucat.
De ön az átvilágítással épp azt a Krausz Ferencet bízta meg, aki ezt a bizonyos 20 milliárdos molekulárisujjlenyomat-projektet javasolta. Ez teljesen hétköznapi logikával nézve is összeférhetetlen, és ezt kifogásolják a most távozott tanácsadó testületi tagok is.
Lehet, hogy magának és a fizikusok egy részének az, de nekem nem. Olyan tanácsadó cégeket és szakértőket kellett felkérni erre, akik a megfelelő mélységben értenek ehhez a specifikus attoszekundumos lézerterülethez. Krausz Ferenc ilyen, rajta kívül kevesen vannak, akik ilyen magas szinten ismerik ezt a területet. Krausz úr a világ egyik vezető fizikusa, attoszekundumos lézerekkel foglalkozó intézetet irányít, külön előnye, hogy beszél magyarul. Még egyszer mondom, hogy a rákutatással kapcsolatos projekt független az ELI tevékenységétől, ezért ez nem összeférhetetlen. 
De miért ő az egyedüli átvilágító?
Krausz úr mellett másokat is fel fogok kérni az átvilágítást végző tudományos bizottságba. Fel fogom kérni Gérard Mourou-t, Tajima Toshikit, a TAE Technologies tudományos igazgatóját, akivel nemrég írtunk alá egy megállapodást, Roland Sauerbrey urat, a német Helmholtz Zentrum (HZDR) szakemberét, és fel fogom kérni Mezei Ferenc részecskefizikust is. Ebben a magyar kormányé mint fenntartóé a felelősség, és teljesen legitim dolog, hogy kérünk véleményeket az intézet jelenlegi helyzetéről.
Milyen eredményt várnak ettől a két nagy projekttől? Ön sokszor beszél arról, hogy az alapkutatások helyett gyakorlati termékben, közösségi hasznot hozó eredmények szülessenek. Ezek azok lesznek?
A nukleáris hulladékkezelés lebontásának meggyorsítása vitathatatlanul fontos és hasznos. A molekuláris ujjlenyomattal kapcsolatos kutatásoktól azt reméljük, hogy korai indikációt lehet kapni egy vérminta alapján arra, hogy potenciálisan rákos lesz-e valaki. Ennek a jelentőségét nem kell külön magyarázni. Ez egy olyan alkalmazott kutatás, ami sok millió ember életét meg tudja menteni. Mindez illeszkedik, az EU 2021-2027-es kutatási irányvonalához is, amelynek kiemelt területe a gyermekkori daganatos betegségek felismerése. Fontos dolog, hogy Magyarország ebben benne tud lenni: van hozzá eszközünk, van egy 10 millió ember egészségügyi információit tartalmazó adatbázisunk, így számíthatunk az EU támogatására.
Kire gondolt, amikor azt mondta, hogy az elődei nem fordítottak kellő energiát a szegedi lézerközpont menedzselésére? A projekt korábban erősen Pálinkás Józsefhez, az MTA korábbi elnökéhez, a Nemzeti Kutatási, Fejlesztési és Innovációs Hivatal tavaly lemondott elnökéhez kötődött.
Ez a projekt eredetileg a Nemzeti Fejlesztési Minisztériumhoz tartozott, Pálinkás József csak 2016-tól vonta magához az ügyet. Én úgy látom, hogy se ő, se a Magyar Tudományos Akadémia, se a hazai fizikus társadalom jelentős része nem foglalkozott kellőképpen ezzel a lehetőséggel. Az MTA visszafogottsággal kezelte ezt az ügyet. Nem hittek benne. Azt gondolták, túl sok pénzt visz el, és bele fogunk bukni. Az ésszerűség most azt diktálná, hogy a kákán is csomót keresés helyett most nagyobb önmérsékletet és alázatot tanúsítsanak ebben a kérdésben, és támogassák az ELI magyarországi sikerét. Magyarországnak jelen pillanatban ez az egyetlen és legnagyobb alapkutatási infrastruktúrája. Az összes többi kutatóhelyünk és eszközünk messze nem ez a kategória. A hazai fizikus társadalom, a Magyar Tudományos Akadémia nem engedheti meg magának, hogy most elegánsan hátradőljön. Van egy eszközünk, amit nemcsak lézerfizikai, hanem részecskefizikai kutatásokhoz is lehet használni. Jó lenne, ha tudnának ezzel a nagy lehetőséggel élni, és nem csak panaszkodnának.
Azt mondta, az a cél, hogy ne az államnak kelljen finanszíroznia a szegedi lézerkutató fenntartását. Hogy fogja segíteni ezt az, hogy most közel 24 milliárd forintot fizet ki a kormány két projektre? 
Magyarországon sajnos az állam még túl nagy részt vállal a tudomány finanszírozásából. Lényegesen meg kell növelnünk a külső források arányát. Csak egy példa: a University of California költségvetésének mindössze 12 százaléka származik állami forrásból. Most mindkét projekttel azt a feltételt igyekszünk megteremteni, hogy mindebbe vállalatok, startupok is beszálljanak. Valakinek meg kell adni az első lökést. A magyar állam ezt megtette. A féltékenységnél és az irigységnél jobb a tudományos ambíció, mert az legalább arra sarkall másokat, hogy ők is szálljanak be egy sikeresnek ígérkező történetbe. Aki úgy gondolja, hogy Krausz Ferencnél vagy Gérard Mourou-nál jobban ért ehhez a területhez, az álljon ki, és nyújtson be egy tudományos projekttervet. Van egy nagy infrastruktúránk, vannak kutatóink, vannak projektek, van támogatás és szándék itthon és külföldön. Javaslom mindenkinek, hogy ez alapján alakítsa ki a viszonyát az ELI által kínált lehetőséghez.

(Borítókép: Huszti István / Index) 
"
198,techtud,"Bár hűvösen kezdődött az év, mégis a feljegyzések kezdete óta mért legmelegebbnek bizonyult a 2018-as nyár, az átlagnál 1,3 Celsius-fokkal magasabb hőmérsékletekkel, derült ki a kedden az Európai Földtudományi Egyesület (EGU) közgyűlésén Bécsben bemutatott európai klímajelentésből. A jelentés alapját olyan adatok szolgáltatták, amelyeket a Copernicus európai földmegfigyelő program során műholdak segítségével gyűjtöttek. Az egész Európában és az Arktisz európai részén végzett mérésekkel kiegészítve a tanulmány European State of the Climate 2018 (Európai Klímahelyzet 2018) címmel az európai időjárás-előrejelzési központban (ECMWF), az angliai Readingben készült.
Az elmúlt négy évtizedre jellemző melegedés az elmúlt évben is folytatódott. Az év hidegen kezdődött: a február és március hőmérsékletei az éves átlag alatt maradtak, emellett a szokásostól eltérő hómennyiség volt tapasztalható Nagy-Britanniában is. Ezt követően hőhullám kezdődött.
Késő tavasztól egészen őszig főként Közép- és Észak-Európában különösen meleg időjárás uralkodott, amelyet legalább egy Celsius-fokkal az átlag feletti hőmérsékletek jellemeztek.
""Áprilistól kezdve szinte állandóan lényegesen melegebb volt a megszokottnál"" – mondta Freja Vamborg, az Európai Unió klímaváltozási szolgálata, a Copernicus Climate Change Service és az ECMWF munkatársa. A legnagyobb anomáliát a nyár jelentette, amely az eddig végzett feljegyzések alapján a legmelegebb volt. De az ősz is az eddigi egyik legmelegebb és sok helyen egyenesen nyárias volt.
Leghatározottabban a tavaszi-nyári (áprilistól augusztusig tartó) hőség mutatkozott meg, amikor Közép-Európában 2,5 Celsius-fokkal magasabb volt a hőmérséklet az átlagnál.
A hőhullámokkal egyetemben szárazság is jelentkezett. A csapadék mennyisége Európa több részén is csak a szokásos értékek 80 százalékát érte el a tavasztól őszig tartó időszakban. Ez pedig a termés csökkenéséhez és Vamborg szerint sok folyó rekordgyanúsan alacsony vízállásához vezetett. Emiatt elsősorban Észak-Európában alakultak ki erdőtüzek, a svédországiak az újkori történelem leghevesebb tüzei voltak.
Közép- és Észak-Európában 40 százalékkal több volt a napsütéses órák száma. Ebből kimaradtak Dél-Európa nagy területei, ahol kevesebb volt a napsütéses órák száma és – főként tavasszal – jóval több csapadékot regisztráltak. Grönlandtól északra 2018-ban a tengerjégre vonatkozó műholdas feljegyzések 1979-es kezdete óta első alkalommal regisztráltak télen nagy felszínen nyílt vizet, úgynevezett polinyját. Nyáron az északi-sarkvidéki tengerjég a mérések szerint átlagosan 30 százalékkal csökkent.
Az adatokból az nem derül ki, hogy a 2018-as forróság a továbbiakban megismétlődik-e.
Azt semmiképpen sem szabad elfelejteni, hogy az elmúlt öt év az eddig feljegyzett öt legmelegebb esztendő volt, és a légkörben tovább emelkedett az üvegházhatású szén-dioxid koncentrációja
– figyelmeztetett Freja Vamborg."
199,techtud,"Több millió műanyagrészecskét hagynak hátra a gleccsereken a hegymászó turisták: ugyanannyi mikroműanyag található már ott, mint a tengerpartokon és az óceánok fenekén, számolt be egy olasz vezetésű kutatócsoport kedden az Európai Földtudományi Egyesület (EGU) közgyűlésén Bécsben. Roberto Sergio Azzoni, a Milánói Egyetem kutatója szerint a műanyag nagy része a turisták felszereléséből és ruházatából származik.
Azzoni és kollégái a Stilfser Joch Nemzeti Parkban lévő Forni gleccser felszínét vizsgálták át műanyagrészecskék után kutatva. Ez mintegy 11 négyzetkilométerével Olaszország egyik legnagyobb és leglátogatottabb gleccsere. Hogy a minták biztosan tiszták maradjanak és ne fertőződjenek meg, a kutatók tiszta pamutból készült zöld műtősköpenyben és fapapucsban járták a gleccsert és műanyag tető nélküli üvegekbe, fém kanalakkal helyezték a jégfelszínből vett mintákat.
A laboratóriumban meghatározták a mintákban lévő részecskék mennyiségét és megvizsgálták, melyik anyag milyen szerkezettel rendelkezik. A gleccseren kilogrammonként 74 műanyagrészecskét találtak. Ez hasonló ahhoz a mennyiséghez, amennyi a tengerfenéken és a vízpartokon található. A tudósok becslései szerint a teljes Forni gleccseren 131-162 millió mikrorészecske lehet.
A kutatók a műanyag minden lehetséges formáját megtalálták: poliésztert, poliamidot, polietilént és polipropilént. A részecskék kétharmada rost formájában volt megtalálható, tehát a turisták funkcionális ruházatából származhatott. A maradék egyharmadot apró töredékek alkották, amelyeket részben a szél szállított a magasba, részben a hegymászók vitték magukkal.
""Ha a műanyag egyszer feljutott a hegyre, többé szinte el sem tűnhet onnan"" – fejtették ki a kutatók. A gleccser nagy felületén a szemét összegyűlik, de alig akad gleccserfolyam vagy olvadás, amely lehordaná azt."
200,techtud,"A kormány februárban meghirdetett családvédelmi akciótervét helyesli a többség, pedig amíg a kormány főleg a jobb módúak születési kedvén javítana, a legtöbben a szegényeknek adnának többet – igaz, nem mindenkinek. Az Index, a Závecz Research és a Demnet Alapítvány családügyi közvélemény-kutatásáról szóló első cikkünk után most arra megyünk rá, hogy milyen, a gyermekvállalást is befolyásoló elgondolások élnek a magyar társadalomban a nemi szerepekről. Elöljáróban: a határozott feminizmus nem jellemző, de a női princípiumról szóló családi ideológiák sem. A politikai szimpátia ma meghatározóbb Magyarországon, mint hogy fiúnak született valaki, vagy lánynak.
Leginkább arra voltunk kíváncsiak, hogy miért nem születik több gyerek Magyarországon az emberek szerint, ki „tehet” a népességfogyásról. Hogy a kérdés messze nem ilyen egyszerű, és hogy a bűnbakkeresés inkább a politikába való, mi is tudjuk, de a kérdés így leegyszerűsítve mégis előhoz egy csomó olyan nézetet, amelyek a hétköznapokban is meghatározóak. Nyolc különböző állítást fogalmaztunk meg onnan kezdve, hogy a nők karriervágya vagy a túlzott feminizmus-e a felelős, odáig, hogy a férfiak nem segítenek eleget otthon. Nézzük először a válaszok átlagértékeit (ezúttal is 1-től 5-ig lehetett osztályozni, mint az iskolában, jelezve az egyetértést vagy az elutasítást).
A felmérés 1000 fős országos reprezentatív mintán, telefonos megkérdezéssel készült március közepén az Index és a Demnet Alapítvány megbízásából, a maximális hibanagyság +/- 3 százalékos. A Závecz Research rendszeresen készít telefonos közvélemény-kutatásokat az Index megbízásából.
Mint látható, nem a férfiban vagy a nőben felelőst kereső mondatok bizonyultak a legnépszerűbbnek; a többség szerint inkább az anyagi, munkaerőpiaci nehézségek tántoríthatnak el sokakat a gyerekvállalástól. A válaszolók úgy gondolják, hogy a nők a szülés után rosszabb helyzetbe kerülnek a munkaerőpiacon (3,8), illetve a családok az anyagi bizonytalanság miatt nem vállalnak több gyereket (3,7). Ezután jön a „stabil párkapcsolatok hiánya miatt nincs több gyerek” vélemény (3,4), a férfiak túlzott passzivitása a háztartásban és a gyermeknevelésben kevésbé kerül elő (2,9). A „túl nagy divat lett a feminizmus és a női egyenjogúság” (3,1) és „a nők nagy része csak a karrierjével és a szórakozással törődik” állítás szintén a lista végére kerültek.
Előzetesen arra számítottunk, hogy ezt a kérdést elég különbözőképpen látják majd a nők és a férfiak, és például az, hogy a „gyermekvállalás mellett manapság egy nő nem tudja megvalósítani önmagát, nem tud teljes életet élni”, jóval inkább fog egyetértésre találni a nők között. Ehhez képest meglepetésünkre több férfi gondolja ezt így, mint ahány nő (3,1, illetve 2,9-es átlag), és a többi állításnál sem látszik markáns különbség a nemek között. Hacsak nem valami fatális mérési hibáról van szó, akkor nagyjából azt lehet mondani, hogy a magyar nők nagyobb része nem gondolja magát igazán hátrányos helyzetűnek a családi szerepei miatt. Pontosabban: nem az önmegvalósítást érzik igazán problémának, hanem inkább a munkaerőpiaci helyzetüket anyaként.
A politikai következtetések levonása nem a mi dolgunk, de ez talán megerősítheti azt is, hogy a magyar feminizmusnak a nyugati mozgalmakhoz képest inkább a nők munkaerőpiaci hátrányainak mérséklésében lehet terepe, erre van nagyobb fogadókészség. Az is világos, hogy ideológiai színezettől függetlenül minden olyan politikának, ami a születések támogatását tűzi ki célul, egyik fő fókusza a munkalehetőségek javítása, a családi-munkahelyi szerepek jobb összeegyeztetése kell hogy legyen.
A kutatásunkból iskolai végzettség, sőt életkor alapján sem látszik, hogy nagyon éles törés lenne a nemi szerepek megítélésében. Két kivétellel: a legfeljebb szakmunkás végzettségűek sokkal inkább vádolják túlzott karrierizmussal a nőket, mint az érettségizettek (2,9 és 2,4), és még határozottabban gondolják azt, hogy „túl nagy divat lett a feminizmus és a női egyenjogúság (szakmunkások: 3,6; diplomások: 2,6).
Összességében a válaszkülönbségeket minden más tényezőnél jobban magyarázza a pártszimpátia. Úgy tűnik, Magyarországon a politika mindent felülír: fontosabb annál, hogy valaki fiatal vagy öreg, nő vagy férfi, tanult vagy tanulatlan. Még az olyan nagyon személyes dolgokat is, mint a családi ügyek, alapvetően aszerint látják az emberek, hogy melyik pártot választják.
A nők körében ez különösen markáns. A fideszes nők például egészen máshogy látják, hogy lehet-e teljes életet élni manapság anyaként. Míg a valamelyik ellenzéki pártot választóknál 3,5 átlagos egyetértés övezi a „gyermekvállalás mellett manapság egy nő nem tudja megvalósítani önmagát, nem tud teljes életet élni” állítást, a kormánypártiaknál ennél egy teljes osztályzattal alacsonyabb ez a pontszám (2,5), ami annál is sokkal nagyobb elutasítást jelez, mint ahogy az átlag magyar férfi megítéli a kérdést (3,1).
A családi szerepekre külön is rákérdeztünk. A legjellemzőbb, hogy miközben erősen megoszlanak a vélemények, és sok a bizonytalan is, az emberek többsége nem ért egyet azzal, hogy a nők legfontosabb feladata a gyermeknevelés lenne. Ez az állítás kapta a leggyengébb osztályzatot (átlag 3,3), hasonlót az „egy családban lehetőleg a férfi legyen a fő kenyérkereső”-hoz (3,5). Az is látszik, hogy a fiatalabbak, a magasabb végzettségűek és a budapestiek kevésbé tartják a gyereknevelést a nők fő hivatásának.
A többség viszont egyetért azzal, hogy az apáknak több időt kellene vállalniuk a gyermeknevelésben még akkor is, ha emiatt kevesebbet dolgoznak (51 százalék, 3,7-es átlag), azzal pedig kifejezetten, hogy arra kellene törekedni, hogy egyenlően legyenek elosztva a házimunkák a férfi és a nő között (58 százalék, 3,8). A társadalom legkonzervatívabb csoportját itt is a fideszes nők alkotják.
Végül: az emberek negyede úgy látja, hogy „manapság sokan azt akarják, hogy a nők csak szülőgépek legyenek”. Viszonyítás kérdése, hogy ezt soknak tartjuk vagy kevésnek, az talán nem meglepő, hogy több nő értett egyet ezzel, mint férfi (2,6 vs. 2,4-es átlag; mi előzetesen itt is nagyobb különbségre számítottunk). Tünetértékű lehet, hogy a gyermekvállalással járó nehézségeket is tükröző kijelentésre leginkább a középkorúak (40 és 50 között) rezonáltak. Mi arra gondolnánk, hogy az aktuális családi helyzetük miatt ők érzik leginkább akutnak a gyermekneveléssel járó problémákat, nekik van legkevésbé idejük másra.
Franciaországban vagy a skandináv országokban nemcsak a bevándorlás miatt születik sok gyerek, hangzott el az Eötvös Csoport előadásán.
Térképre tettük a kormány legújabb család- és lakástámogatási programjába bekerülő és abból kimaradó falvakat, hogy kiderüljön, melyik falvakat sikerülhet megmenteni az elnéptelenedéstől.
2486 településen lehet majd a támogatásra pályázni július elsejétől."
201,techtud,"Tökéletes bőrlenyomattal fedett dinoszaurusz lábnyomokra bukkant a dél-koreai Csindzsu városa közelében a helyi egyetem kutatója, számolt be az MTI. Paleontológusok általában dinoszaurusz csontok és lábnyomok megtalálásáról adnak hírt, a puha szövetek, mint az izmok vagy a bőr maradványai nagyon ritkák és általában nem jó állapotban őrződnek meg. Az eddig megtalált dinoszaurusz lábnyomok mint egy százalékán találtak bőrmaradványokat, tehát 
a mostani lelet egyedülálló a világon.
Kim Kjong Szo, a Csindzsu Egyetem Ph.D hallgatója, a páratlan lelet megtalálója koreai, kínai és amerikai kutatókkal írt közös tanulmányban számolt be a felfedezésről. ""Ezek a valaha talált első lábnyomok, amelyeken a bőrlenyomat az összes lábnyom teljes felületét fedi"" – mondta Martin Lockleyt, a Denveri Egyetem professzora.
A kréta időszakból származó lábnyomok, amelyeket a legkisebb ismert theropoda, a minisauripus hagyta hátra, mintegy két és fél centiméter hosszúak. Egy olyan lelőhelyen bukkantak rájuk, ahol már korábban is találtak minisauripus nyomokat, de most először bőrlenyomattal.
""A lábnyomokat finomszemcsés iszap nagyon vékony rétegében hagyta a dinoszaurusz. Amikor a feketerigó nagyságú dinoszaurusz rálépett erre a ragadós felületre, lába bőrének struktúrája tökéletesen lemásolódott"" – magyarázta Lockely.
A dinoszaurusz bőrének struktúrája olyan mint egy jól szőtt szöveté, és nagyon hasonlatos azokhoz a ritka mumifikálódott bőrmaradványokhoz, amelyek Kínában talált tollas madarak lábán láthatóak. A kínai madarak lábának alakja azonban különbözik a koreai dinoszauruszétól."
202,techtud,"Nagy anyagi és presztízsbeli veszteség volt a Facebooknak, amikor kiderült, hogy a Cambridge Analytica 87 millió felhasználó személyes adatait jogtalanul felhasználva segítette Trumpot a választási kampányban. Zuckerbergék azóta gőzerővel próbálják lemosni a gyalázatot, és bebizonyítani, hogy a cég mindent megtesz a felhasználók személyes adatainak védelmében. Nem függetlenül attól, hogy a Cambridge Analytica a brexitben is szerepet játszhatott, az Európai Bizottság az elmúlt időben külön rajta tartotta a szemét a cégen.
Úgy tűnik, nem eredménytelenül. A Facebook ugyanis új felhasználási feltételeiben rögzítésre került, hogy a cég felelősséget vállal minden esetleges, a Cambridge Analyticához hasonló ügyben, számolt be a 9to5. Az új felhasználási feltételek legkésőbb június végén lépnek érvénybe.
Korábban a cég azzal védekezett, hogy nem egyezett bele a kérdéses adatok felhasználásában.
Az új feltételek értelmében a Facebook akkor is felelős, ha akaratuk ellenére használja fel egy harmadik fél az adatokat, tehát ha nem tudják garantálni a felhasználók adatainak biztonságát.
A cég azt is vállalja, hogyha egy felhasználó töröl egy adatot, vagy az egész fiókját, akkor 90 napon belül ők is véglegesen törlik a kérdéses adatokat. 
Arra is ígéretet tettek, hogy a reklámok esetén már bevezetett Miért látom ezt? funkció mellett tovább fogják bővíteni az átláthatóságot, hogy a felhasználók tudják, milyen módon kerülnek felhasználásra az adataik. 
Az adatvédelmi biztos szerint a cég több szabályt is megszegett és nem működött együtt velük.
Hárommilliárd dollárt különített el rá, bár sajtóinformációk szerint akár ötmilliárd is lehet.
Az Egyesült Államok kereskedelmi hatóságával tárgyalnak, az adatkezelés az oka mindennek."
203,techtud,"A klímaváltozás miatt az Alpok gleccserei el fogják veszíteni tömegük felét 2017 és 2050 között, 2100-ra pedig az Alpok legnagyobb része jégmentes lehet, csak egy-két magasan fekvő elszigetelt jégfolt marad - ismertették kedden svájci kutatók legfrissebb tanulmányukat a hegylánc gleccsereinek állapotáról az Európai Földtudományi Egyesület Bécsben zajló tanácskozásán az MTI szerint.
Az ember által előidézett klímaváltozás miatt
a hegylánc négyezer gleccseréből a jégtömeg fele eltűnik 2050-re, függetlenül attól, hogy mennyivel csökken az üvegházhatású gázok kibocsátása.
A következő ötven évben pedig - még ha nullára is csökken a szén-dioxid-kibocsátás - a megmaradt jég kétharmada elolvad. Ha azonban a jelen mértékben folytatódik az emisszió, a század végére szinte eltűnnek a gleccserek az Alpokból a zürichi Műszaki Egyetem és a svájci Erdő-, Hó- és Vidékkutató Intézet szakemberei szerint, akik méréseikről és modellezéseikről készült tanulmányukat a The Cryosphere című tudományos folyóiratban is közzétették.
A kutatók felhívták a figyelmet arra, hogy a gleccserek eltűnése óriási hatással lesz a térség vízkészleteire, a mezőgazdaságra, a vízgazdálkodásra, a környezetre és az idegenforgalomra. A tanulmány szerint az Alpok gleccsereinek tömege mintegy 100 köbkilométer volt 2017-ben.
Különféle klímamodellekkel számolva a kutatók megállapították, hogy ha sikerül a globális felmelegedést az iparosodás előtti időszakhoz képest 2 Celsius-fok alatt tartani az évszázad végéig, akkor az Alpok gleccsereinek tömege 37 köbkilométerre csökken 2100-ra.
A legpesszimistább, 5 Celsius-fokos hőmérsékletnövekedés esetében az Alpok legnagyobb részt jégmentes lesz, a gleccserek tömege mintegy 5 százalék vagy annál kevesebb marad - mondta Matthias Huss, az ETH kutatója.
(Borítókép: Sean Gallup / Getty Images)"
204,techtud,"Pár nappal ezelőtt írtuk, hogy a közelgő parlamenti választásokra tekintettel álhírellenőrző forródrót indult az indiai WhatsAppon, mivel nagyon elharapóztak a csetszolgáltatás segítségével terjesztett álhírek, és már véres összecsapásokra, lincselésekre is sor került az egymás ellen hergelt csoportok között. Nos, az álhírek terjedésének kedvező másik nagy platform, a Facebook is gőzerővel készül az indiai választásokra, legalábbis erről adott számot Ajit Mohan, a közösségi oldal indiai alelnöke, ügyvezető igazgatója.
A közlemény szerint már másfél évvel ezelőtt megkezdték a felkészülést az indiai képviselőválasztásokra (az alsóházi választások hét szakaszban, április 11-től május 19-ig tartanak), munkacsoportok tucatjait szervezték meg a közelgő kihívásokra válaszul. A fő csapásirány a hamis profilok törlése, blokkolása, az álhírek terjesztésének megakadályozása, a fizikai erőszak megállítása, a választásokba való külföldi beavatkozás kiszűrése, az ezzel kapcsolatos szervezkedések, titkos kampányok ellen való fellépés.
Az egyik fő rendszerszintű változás, hogy a Facebook láthatóvá tette a felhasználóknak, hogy ki milyen politikai hirdetésekért fizet, azaz könnyen ellenőrizhetik, a hírfolyamukban megjelenő reklámokért, cikkekért ki a felelős. A hirdetőknek pedig igazolniuk kell személyazonosságukat és székhelyüket, illetve tisztázni, hogy pontosan ki az, aki fizet a hirdetésért. A Facebook ezek után “Paid for by” vagy “Published by” címkével látja el a reklámot, így látható, hogy ki a hirdető, ki a közzétevő.
A másik fő eszköz is bevetésre került már: a közlemény szerint olyan algoritmust fejlesztettek ki, ami mesterséges intelligenciával, gépi tanulással megtámogatva képes harcolni a Facebook közösségi elveinek betartásáért. Ajit Mohan szerint az eszközzel
naponta egymillió profilt törölnek vagy blokkolnak,"
205,techtud,"A kolera terjedésének megállítására tett erőfeszítések gyorsan haladnak az Idai ciklon által sújtott Mozambikban, kevesebb mint egy hét alatt 754 ezer ember kapta meg a kolera elleni oltást – derült ki az Egészségügyi Világszervezet (WHO) által kedden közzétett adatokból.
A WHO közlése szerint a délkelet-afrikai országban eddig 3500 kolerás megbetegedést regisztráltak az Idai ciklon márciusi pusztítása óta. Az immunizációs kampány eddig alapvetően a ciklon által sújtott Beira városára összpontosított, valamint azokra a térségekre és táborokra, ahol nagy a kockázata a betegség terjedésének.
A WHO több egészségügyi központot is létrehozott a kolerás betegek kezelésére. Az első kolerás megbetegedésekről két hete érkeztek jelentések, majd azt követően a fertőzöttek száma rohamosan növekedni kezdett. A megbetegedéseket főként Beirából jelentették, ahol a zsúfolt szegénynegyedekben különösen nagy a kór terjedésének kockázata, de az ország más részein is akadnak fertőzöttek.
A legnagyobb kihívást a tiszta ivóvíz biztosítása jelenti, mivel az Idai ciklon jelentős károkat okozott Beira városának vízrendszerében. Ez elősegíti a kolera terjedését, mivel a baktérium szennyezett víz és étel útján fertőz."
206,techtud,"A megváltozott zenehallgatási szokások hatással vannak a környezetet érő terhelésre is – derül ki a Glasgow-i és az Oslói Egyetem közös tanulmányából. A zene ára (The Cost of Music) című jelentés szerint az utóbbi évtizedekben egyre olcsóbban jutnak hozzá a fogyasztók kedvenc zenei felvételeikhez, de közben a zeneipar egyre nagyobb mértékben járul hozzá az üvegházhatású gázok kibocsátásához, a szén-dioxid-emisszióhoz, és így közvetve a globális felmelegedéshez, klímaváltozáshoz.
A kutatást Kyle Devine, az Oslói Egyetem professzora vezette. ""A jó hír, hogy a zeneipar műanyag-felhasználása a töredékére csökkent. A szén-dioxid-kibocsátás a zenestreamelés ugrásszerű elterjedése miatt viszont minden korábbinál magasabb"" – foglalta össze Devine a kutatás eredményét.
Az Egyesült Államokban például 1977-ben, a vinillemezek népszerűségének csúcsán, 58 millió kilogramm műanyagot használt fel a lemezipar. 2000-ben, a CD-eladások csúcsán 61 millió volt ez a szám, ami 2016-ra, az internetes zeneterjesztés miatt 8 millióra esett vissza.
Tehát a műanyaggyártással kapcsolatos környezeti terhelés jelentősen csökkent, azonban az egyre népszerűbb és egyre olcsóbb online zenehallgatásnak, digitális zenevásárlásnak (Spotify, Apple Music, YouTube, Amazon stb.), a vele összefüggésben lévő adattárolásnak, adattovábbításnak nagy az ára.
A kutatók számításai szerint az Egyesült Államokban 1977-ben 140 millió, 1988-ban 136 millió, 2000-ben 157 millió kilogramm üvegházhatású gáz kibocsátása volt köthető a zeneiparhoz, míg becsléseik szerint 2016-ban már 200-350 millió kilogramm kibocsátásáért feleltek az áramzabáló streamingszerverek.
A tanulmányt a közelgő Record Store Day alkalmából publikálták most, szombaton ugyanis világszerte (Budapesten is) a független lemezboltokat ünneplik a fizikai hanghordozókat becsben tartó zenerajongók."
207,techtud,"Pár éve még irigykedve néztük Dél-Koreát, hogy micsoda gigabites társadalmat építenek, de közben hazánk igen gyorsan felzárkózott. A jövőbiztos üvegszálas hálózatokat sokan még mindig a Digihez kötik, hiszen a romániai távközlési cég eleve az olcsó üvegszálas ajánlatával dobbantott nagyot hazánkban, ám eközben a Magyar Telekom is beleásta magát a modernizációba.
A Telekom azt írja, hogy 2014 és 2018 között körülbelül 240 milliárd forintot fordított a vezetékes és mobil hálózatok fejlesztésére, és ennek részeredménye, hogy egymillió háztartás, azaz minden negyedik előfizetőjük tud akár 2 gigabit per másodperces (Gbps) sebességen is netezni. "
208,techtud,"Kiemelkedően szerepeltek a magyar diákok a vietnami Hanoiban rendezett nemzetközi matematikaversenyen, ahol két korosztályban is dobogóra állhattak – közölte a Klebelsberg Központ kedden az MTI-vel.
A versenyen, amelyet április 2-6. között tartottak, 14-16 éves diákokból álló csapat képviselte Magyarországot. A meghívásos erőpróbán a magyar fiatalok 14 ország korosztályos válogatottaival – a világ számos pontjáról érkező, többek között kínai, iráni, maláj, spanyol és lengyel csapatokkal – mérhették össze tudásukat.
Az egyéni versenyszámokban egy arany, két ezüst és hét bronzéremmel gazdagodtak a magyar diákok, a csapatversenyekben korosztályonként a fiatalabb csapat bronzérmes, az idősebb csapat ezüstérmes lett.
A csapatot vezető Koren Balázs, a Budapesti Fazekas Mihály Gyakorló Általános Iskola és Gimnázium tanára a közlés szerint elmondta, hogy ez a találkozó is újabb lehetőség a magyar diákoknak, hogy évről évre rangos tanulmányi versenyen vehessenek részt és nemzetközi környezetben is megméressék magukat.
A versenyzők és kísérő tanáraik felkészítését és utazását a Klebelsberg Központ szervezte, támogatást nyújtott hozzá az Innovációs és Technológiai Minisztérium, valamint az Emberi Erőforrások Minisztériumának egészségügyi államtitkársága."
209,techtud,"A holtak búcsúztatásával, a temetéssel kapcsolatos, kissé bizarr gyerekjátékokat hozott forgalomba a bécsi temetkezési vállalat kegyeleti múzeuma, hogy ezzel is segítse a gyász feldolgozását a gyerekeknek. A gyerekeknek szóló kegyeleti legójátékokat hétfőn mutatták be Bécsben – jelentette az MTI.
A 30 és 90 euró közötti áron kapható összerakható figurák, jelenetek között szerepel egy sírexkavátoros sírásóval, egy háromtagú gyászoló család két halottal és egy csontvázzal, egy gyászhintó, sőt egy krematórium is, amelybe be lehet tolni a halottat.
A kegyeleti múzeum már eddig is árusított temetkezéssel kapcsolatos legójátékokat, de csak felnőtteknek, például halottszállító járműveket, köztük a bécsi hullaszállító villamos mását, amely a két világháború alatt és között vitte az elhunytakat a bécsi központi temetőbe a 71-es villamos vonalán.
A felnőtt gyűjtőknek szánt játékok slágercikkek lettek Európa-szerte, és mivel a bécsi temetők alkalmazottai sűrűn szembesülnek a látogatók részéről a kérdéssel, hogyan vonják be a gyerekeket a gyász feldolgozásába, felmerült a gyerekeknek szóló kegyeleti játékok ötlete.
A Bécsi Pszichoterápiai Egyesület vezetőségi tagja, Michaela Tomek a bemutatón azt mondta, hogy a játékok segíthetnek a gyerekeknek feldolgozni az érzelmeiket, sőt azoknak hasznát vehetik a gyerekekkel foglalkozó pszichoterapeuták is. A szakértő szerint tévút a halál és a gyász elhallgatása, a tabuk csak félelmeket és bizonytalanságot keltenek, a gyerekek úgyis észreveszik, hogy valami nincs rendben, és aztán magukra maradnak az érzéseikkel.
A temetkezési múzeum webshopjában is kapható készletekhez hivatalosan semmi köze a dán Legónak, a dobozokon sem tűnik fel a cég logója, ahogy ez a hasonló egyedi szettek esetében lenni szokott."
210,techtud,"Az olyan égitestek, mint a 2017-ben felfedezett Oumuamua, az új csillagrendszerek segítségére lehetnek bolygóik gyors kialakulásában, vélik a németországi Jülichben lévő Supercomputing Centre (JSC) és a belfasti Queens Egyetem kutatói.
Számtalan ilyen aszteroida sodródhat a Tejútrendszerben. Az Oumuamua 2017 októberében tett rövid látogatást Naprendszerünkben, ez az égitest volt az első észlelt objektum, mely a csillagközi tér mélyéből érkezett. A Susanne Pfalzner, a JSC asztrofizikusa és Michele Bannister belfasti kutató által készített tanulmány hipotézise szerint a Tejútrendszer tele lehet olyan sodródó intersztelláris objektumokkal, mint az Oumuamua.
A kutatók azt az elméletet vették alapul, amely szerint a bolygórendszerek keletkezésük során kisebb-nagyobb kőzetdarabok billióit szórják szét a csillagközi térbe. Ezek a sodródó kőzetdarabok aztán egyfajta csíramagként szolgálnak, amelyekből másutt egész bolygók alakulhatnak ki.
""A jelenlegi modellek szerint a bolygók lassan, egy csillag körül a protoplanetáris korongban lévő mikrométernyi gáz- és finomporrészecskékből alakulnak ki, melyek az évmilliók során egyre vastagabb réteget képeznek"" – mondta Pfalzner. Más megfigyelések is vannak azonban, amelyek egészen más képet mutatnak: egyes bolygók jóval rövidebb idő alatt keletkeznek, mint ahogyan az alapmodell szerint lehetséges.
Az Oumuamuához hasonlatos csillagközi testek feloldják ezeket az ellentmondásokat. ""Ezek közül az objektumok közül sok valószínűleg túl gyorsan mozog ahhoz, hogy a protoplanetáris korongban megragadjanak. Azok közül, amelyeket elfog a korong, a legtöbb valószínűleg bezuhan a csillagba"" – fejtette ki Pfalzner.
A két asztrofizikus számításai szerint minden egyes csillag körül legalább tízmillió ilyen intersztelláris objektumnak kell lennie. A protoplanetáris korongba való kerülési folyamat során a legtöbb ilyen test elvész, de mivel rengeteg van, a végén valószínűleg még mindig elegendő marad, vélik a kutatók."
211,techtud,"Négyszáz főre méretezett új irodába költözött át az észtek által alapított, egyébként londoni központú Transferwise, vagyis a mostani közel száznyolcvan fős létszámot két éven belül több mint a duplájára szeretnék növelni.
A Transferwise a nemzetközi banki átutalásokat teszi jóval olcsóbbá és gyorsabbá, és annyira vonzó a szolgáltatásuk, hogy nyolc évvel az indulásuk után is évről évre 80 százalékkal tudják bővíteni a forgalmukat.
ma már havi 3 milliárd brit fontot mozgatnak meg, és napi 3 millió fontot spórolnak meg az ügyfeleik.
A teljes nemzetközi utalási piac akkora, hogy a következő években még óriási lehetőségük van a bővülésre. A folyamat felgyorsításához a legfrissebb hírek szerint ismét befektetői tőkét vonnának be, egy bődületes, 300 millió dollár körüli összeget, amivel a társaság piaci értéke 4 milliárd dollárra nőne. A Transferwise egyik alapítója, Taavet Hinrikus volt korábban a Skype egyik alapítója, és a cégbe eddig olyan nagyágyúk fektettek be tőkét, mint Peter Thiel, Max Levchin és Richard Branson.
„A budapesti történet úgy kezdődött, hogy miután elindítottuk a forint alapú átutalásokat, azt láttuk, hogy őrülten jók a számaink, mert egy kis magyar bank minket ajánlott az ügyfeleinek a nemzetközi utalásokhoz” – mesélte Barna Balázs, a Transferwise helyi csapatának vezetője az Indexnek. Két éve még csak húsz fő dolgozott a vállalatnak Budapesten, de éppen egy nagyobb várost kerestek a tervezett új központjuknak, és látták, hogy itt sok a képzett mérnök, jók a repülési kapcsolatok, úgyhogy elkezdtek felvenni embereket, és azóta is itt a leggyorsabb a növekedés a cégen belül.
Budapesten dolgozik a Transferwise mérnöki állományának tíz százaléka, ez 30 főt jelent, ám a legtöbben – úgy 110 fő – ügyfélszolgálati munkát látnak el, és erre a területre is magasan képzett, több nyelven beszélő embereket vesznek fel. Van csalásokkal foglalkozó részleg, néhány fejlesztő pedig az átutalások gyorsításán dolgozik, és minden területnek van Budapesten is tagja. Minden csapat egyfajta startup a startupban, nagy az autonómiájuk, és folyamatosan arra ösztönzik egymást, hogy ha találkoznak egy problémával, azt oldják is meg.
Barna Balázs egy kis betekintést adott a Transferwise munkakultúrájába is:
Egy új céghez csatlakozva abban bízunk, hogy nagy hatást érhetünk el, kereshetünk jó kihívásokat, de általában az történik, hogy a munkatársak igyekeznek meggyőzni, hogy a jelenlegi állapot a lehető legjobb. Az akadályok, a bürokrácia és a meetinghegyek miatt egyszer csak úgy érezzük magunkat, mintha egy menő sportautóban beragadtunk volna a dugóban. Ezzel szemben a Transferwise-nál, amikor panaszkodtam valamire, csak azt kérdezték: Miért nem csinálod meg? Elképesztő, hogy mennyire megbízik mindenki a másikban, és hagyják, hogy mindenki azt csinálja, amiben a legjobb. 
Az is része a munkamenetnek, hogy mindenki nyíltan ír a saját hibáiról, nem másokra próbálja rátolni a felelősséget. „Nem jó érzés elrontani valamit, és megírni ezer embernek, hogy mi történt, de az mindenkinek hasznos, hogy kiderül, mivel lehet ugyanezt elkerülni” – mondta Barna Balázs, hozzátéve, hogy a problémák és a hibák nyílt bevallása csak akkor működik, ha ezután senki nem támad rá az emberre, és ezt nagyon komolyan veszik, hogy ne történjen ilyen.
Mint megtudtuk, az itt dolgozóknak csupán a fele magyar, és ez a multikulturális közeg általános a Transferwise-nál. Barna Balázs úgy fogalmazott, „őrülten sokszínűek vagyunk”, ami a teljes vállalatra nézve azt jelenti, hogy hetven különböző nemzet tagjai dolgoznak náluk. „Globális probléma megoldásán dolgozunk, ezért fontos, hogy a világ minden tájáról érkezzenek az emberek hozzánk.”
A pénzküldés globális platformjává szeretnének válni.
A pénzügyi technológia világában most mindenki a blokkláncról beszél, a Transferwise azonban máshogyan közelíti meg a piacát, mert nem mindegy, hogy a megoldással vagy a problémával foglalkozik az ember. Barna Balázs azt a példát hozta fel, amikor a NASA több millió dollár elköltésével kifejlesztett egy mikrogravitációban is működő golyóstollat, az oroszok viszont inkább ceruzát vittek az űrbe – ez a különbség a kétféle gondolkodásmód között, a NASA a megoldásra fókuszált a probléma helyett. A Transferwise elsők közt vezette be az eurozónán belüli azonnali utalást, és azt látták, hogy a blokklánccal semmivel sem jutottak volna közelebb a céljukhoz. (Barna gondolatmenetét nem érinti, de a párhuzamként felhozott, népszerű golyóstollas történet azért a valóságban nem pont úgy történt.) 
A nemzetközi pénzküldésben három problémát azonosítottak: az emberek olcsó, gyors és egyszerű szolgáltatást szeretnének. Ezért a cél, hogy olyan egyszerű legyen a nemzetközi pénzutalás, mint egy emailt elküldeni. Mindhárom területen sokat elértek, és még rengeteg munka van hátra. Először a fogyasztóknak készítettek utalási megoldást, utána vállalatoknak, és már van olyan felületük, amit a bankok be tudnak építeni a saját felületeikbe, amivel óriásira nőhet az elérésük – a francia BPCE bank is összedrótózta velük a rendszerét, és így 15 millió ügyfél fér hozzá a Transferwise-hoz. 
A forgalom növekedésének túlnyomó többsége viszont még ma is abból fakad, hogy emberek ajánlják egymásnak a Transferwise-t – mondta Barna Balázs. Mindenki egyre jobban odafigyel arra, hogy mennyibe kerül egy átutalás, és sokan akár egy extra nyaralás árát is megspórolhatják ezen (főleg azok, akik külföldön dolgoznak). Az áraik transzparensek, a saját weboldalukon azt is megmutatják az ügyfeleknek, ha az adott pillanatban nem ők a legolcsóbbak, hanem a konkurencia. Arra is felhívják a figyelmet, hogy mindig nézzenek oda vissza később is, mert változnak az árak, véget érnek a diszkont árat nyújtó akciók.
Az biztos, hogy a Transferwise csak félig szeretne Robin Hood lenni: segít az embereknek pénzt megtakarítani, ugyanakkor arról is gondoskodik, hogy ez a rendszer hosszú távon fenntartható maradjon, ezért olyan üzletet építettek, amely 2017 óta nyereséges.
Londoni központja miatt megkerülhetetlen kérdés, hogy mivel készült fel a Transferwise a britek esetleges elszakadására: a londoni központjukat megtartják, és garanciát kaptak arra, hogy Brexit esetén is tudnak ott tovább működni, de idén januárban megnyitották a brüsszeli központjukat is a kontinensen."
212,techtud,"A betegek jelentik a legsérülékenyebb fogyasztói csoportot. Különösen akkor hajlamosak minden racionális kétkedésüket levetkőzni, ha úgy érzik, hogy betegségükkel a hivatalos, bizonyítékokon alapuló orvoslás nem tud mit kezdeni. Nem csoda, hogy a gyógyíthatatlan, illetve a súlyos lelki betegekre egész csaló iparág szakosodott a csodadoktoroktól az energiagyógyítókon keresztül a homeopatákig.
Ahhoz azonban a legtöbbjük elég intelligens, hogy ne tegye egyszerűvé a lebuktatását. Pontosan ismerik a rájuk vonatkozó törvényeket, és a kifogásolható, jogszabályba ütköző praktikákat a legnagyobb titokban űzik. Soha nem tesznek bizonyítékként ellenük felhasználható állításokat írásban, és szóban is csak akkor, ha már az áldozat bizalmába férkőztek.
Nos, az illető, akiről ez a történet szól, nem ilyen okos.
Azután kerültünk kapcsolatba vele, hogy néhány héttel ezelőtt írtunk egy cikket a pánikbetegségről. Ez a mentális zavar mintha „divatossá” vált volna az utóbbi időben. Nem terhelik mindazok a szociális stigmák, amelyek más lelki betegségek diagnózisát és kezelését megnehezítik a páciens szégyenérzete miatt. Így a felismerése felgyorsult, sőt vannak, akik mellkasi fájdalommal is először pszichiáterhez fordulnak, magukon pánikbetegséget diagnosztizálva, és nem kardiológushoz mennek a szívbetegség kizárása érdekében.
Néhány nappal később megérkezett Lélekszaki első levele (nevezzük így, hiszen nyilvánosan is ezt a nevet használja a Facebookon):
Tudsz nekem segíteni, hogy segíthessek? (A hogyant azt nem tudom – azt neked kéne kitalálni.) Kezemben egy olyan módszer, ami pl. minden második pánikbetegnél 2-3 terápiás beszélgetéssel teljesen megszünteti a pánikbetegséget ... de hiába hirdetem magam nagy erőkkel, egyszerűen nem akarnak nyitni felém, és az általam képviselt gyógymód felé az emberek – alig akad valaki, akivel időnként dolgozhatok.
Vagyis azt várta tőlünk, hogy ingyenreklámot csináljunk az üzletének. Amit Lélekszaki nem tudott, hogy már előtte is értesültünk tevékenységéről, hiszen a Chemtrail rajongói csoport nevű Facebook-csoportban már téma volt a működése. A csoport tagjai számos vele folytatott csetelést megosztottak, amelyből egy agresszív, ugyanakkor nem túl elővigyázatos ember képe rajzolódott ki. Itt például Lélekszaki (L) és egy új páciense (P) az anyagiakat tisztázzák (az illető nevét jogi okokból a nyilvános Lélekszaki névre cseréltük):
P.: Nem számít a pénz, csak jól legyek.
L.: Nálam nincs olyan, hogy egy terápiás ülés mennyi, és nincs óradíj. Nálam a gyógyulásért kell fizetni a vagyonod egy részéről történő lemondással. Ehhez azt kell tudnom, hogy mid van, mit ér, és mi az a konkrét összeg, amit megér neked a gyógyulás. És mérlegelem, hogy a felajánlott összeg a lehetőségeid és a problémád nagysága (ami nálad nagyon nagy, úgy látom) fényében arányos-e.
P.: Vagyonom nincs, a párom dolgozik. Van egy öröklakás, ami nem csak az enyém.
L.: Nincs olyan, hogy valakinek nincs vagyona. Van ruhád, vannak tárgyaid, bútoraid, vannak ékszereid, vannak családi ereklyéid. Van párod, aki dolgozik, gondolom, van valamennyi megtakarított pénz is... vannak bizonyára rokonaid, barátaid, olyan emberi kapcsolataid, akikre számíthatsz, van a családodnak hitelképessége...
P.: Kedves Lélekszaki! 500 ezret ajánlok, hogy kigyógyuljak a betegségemből
...
L.: Rendben, megértem, méltónak talállak a terápiára.
Lélekszaki előszeretettel fenyegeti meg a vele folytatott beszélgetéseket nyilvánosságra hozókat azzal, hogy beperli őket, ha nem törlik a bejegyzést – az más kérdés, hogy őket ez inkább csak szórakoztatja.
Ezek után keresett meg minket, mi pedig természetesen nagyon érdekesnek és fontosnak találtuk a tevékenységét, és arra kértük, hogy meséljen még magáról, illetve a módszeréről. Nem számítottunk arra, hogy erre a semleges sablonválaszra egy 24 ezer leütéses levéllel felel (e cikk legtöbb idézete ezekből a levelekből való). Egyértelmű, hogy Lélekszaki megveszekedetten sóvárog a figyelemért. A levél nagy része teljesen értelmetlen fantazmagória az emberi elme működéséről. Sokkal érdekesebbek viszont azok a részek, amelyekben Lélekszaki saját sorsát meséli el, illetve
részletesen beavat minket egy Facebookra optimalizált sarlatán működésébe.
Az iskolában tanulási nehézségekkel küzdött, így esélye sem volt érettségi után továbbtanulni, és az építőiparban helyezkedett el. Minthogy azonban nem látott módot arra, hogy legális körülmények között meggazdagodjon (a pénzszerzés vágya sokszor visszatérő, központi téma Lélekszaki életében), ezért elkezdett „feketén maszekolgatni”, mígnem egyszer csak rátalált a Szcientológia Egyház szórólapjára (amely azt a téveszmét terjesztette, hogy az ember agykapacitásának csak 10 százalékát használja), és ezen a ponton megváltozott az élete.
Mindig nagyra voltam magammal az eszem miatt, bár ugye ez az életben semmiben nem nyilvánult meg különösebben, és azonnal beütött számomra, hogy igen, ez a kulcs, ha én, aki el vagyok szállva így is magamtól még tudnám használni a többi 90%-ot is, akkor biztos elérném azt az anyagi sikert az életben, amire vágyom.
Innentől beszippantotta a szcientológia, olvasta L. Ron Hubbard alapművét, a Dianetikát, amelyet azóta is működése alapvetésének tart. Az egymást követő tanfolyamok nem voltak ingyen, így az egyházban kezdett dolgozni, de csakhamar összekülönbözött velük, és kilépett. Ettől egy csapásra adósuk lett, vissza kellett fizetnie a tanfolyamok, kezelések árát. A szcientológus terápiája azonban folytatódott, mígnem kudarcba fulladt, és kitiltották az egyházból.
Ezen a ponton Lélekszaki már úgy gondolta, hogy a terápiának hívott szcientológus praktikákat ő maga is tudná szolgáltatni az embereknek, és kuncsaftszerzésre az internetet találta a legalkalmasabb platformnak. Hirdetett már a Youtube-on, az AdWords segítségével, de a Facebook jött be neki igazán, napi 3-4000 forintot költ Facebook-hirdetésekre jelenleg is. Bár ő nem elégedett.
Rohadt gyér sajnos az érdeklődés, fizetett hirdetésekkel naponta ezreknek jelenik meg a posztom/hirdetésem, de ritka az, amikor valakivel dolgozhatok. Ha naponta 3-4 emberrel tudnék dolgozni, mert felkapott lennék (volt persze ilyen is hónapokon át, amikor ennek a becsület nélküli magyar népnek becsületkasszásan hirdettem).
Voltak időszakok, amikor jóval több ember esett Lélekszaki hálójába, de legtöbbjük csak egy próbaülésre maradt, aztán észbe kapva eltűnt. De olyan is volt, akivel 500 óráig jutottak („ő képes volt például már a növényekkel is kommunikálni, és némi erőltetéssel felidézni azt, hogy mi történt a testével és a lelkével miközben esténként aludt”). Összesen úgy háromezer órához közelít Lélekszaki szerint az eddig általa nyújtott kezelések teljes mennyisége.
De hogyan is működik a kezelés? Amint később mi is megtapasztaltuk, ez nem más, mint egy semmitmondó beszélgetés a Messengeren keresztül, amiben Lélekszaki azokat a kliséket pufogtatja (milyen volt a gyerekkorunk, mit érzünk, amikor rohamunk van), amit bármelyik szappanopera-pszichiáter csípőből tolna.
A terápiát messengeres hanghívásban szolgáltatom. Lényegében egy múltfeltáró beszélgetés, illetve az eközben feljövő testi-lelki rossz érzések úgymond „mantráztatással” kezelése, hogy azok „mentális töltését lecsapoljuk”, amitől a lélek, az elme megkönnyebbül, és amely eredményeként kicsit jobban és jobban megnyílik az emlékezet... Amúgy minden a pénztől indult nálam, és most is a pénz a fő elem, a pénz hiánya miatt nem tudom megvenni érdemben az emberek figyelmét/érdeklődését.
Ma már Lélekszaki és a szcientológusok között ellenséges a viszony, bár saját bevallása szerint nem nagyon piszkálják. Viszont azt rendesen a fejébe verték, hogy a legnagyobb ellenségeik a pszichiáterek. Erről így vall:
Nem jártam egyetemre, sőt, ha kicsit sarkítani akarok, akkor egy „építőipari segédmunkás” vagyok. Az orvosi egyetemen, meg pszichológia szakon semmi olyat nem tanítanak, ami beférne a „hasznos tudás” címszó alá, ellenben jó sok sötét állatot lehet előállítani ezekkel, akik ezek után már a racionális gondolkodásra való képességre is alkalmatlanná válnak a beléjük táplált sok sületlenség által.
Eddig talán azt gondolhatják Lélekszakiról, hogy egy szerencsétlen flótás, aki talán hisz a saját tévképzeteiben, talán nem, de nagy kárt nem okoz. Csakhogy emberünk az első levelében megemlítette, hogy valakit meggyógyított a rákból, amely hagyományosan a kuruzslók legjövedelmezőbb vadászterülete. Ezért erre a pontra több más érdektelen kérdés közé rejtve külön is rákérdeztünk, Lélekszaki pedig megint egy kisregénnyel válaszolt. Ebből pedig egy sokkal komolyabb veszélyeket felvető résztörténet bontakozott ki.
A rákból gyógyult [páciensem] ... épp egy olyan vizsgálat előtt lógott meg a velem való kapcsolatból (anyagi okokból - büdös neki is fizetni), ami teljesen megerősítette volna az eredményt.
Az említett beteg Lélekszaki elmondása szerint tavaly decemberben, szenteste napján lépett vele kapcsolatba, miután néhány nappal előtte megtudta, hogy végbéldaganata rosszindulatú, és kétségbeesve segítséget keresett a neten. Ezután „elkezdtek dolgozni rajta”, persze a Messengeren keresztül, aminek hatására a végbélpolip felszívódott. A sikeresség oka emberünk szerint, hogy a rák valódi oka természetesen lelki eredetű.
Sajnos úgy kaptam meg, hogy a hagyományos orvoslás már belebarmolt, így a terápiázás java része a hagyományos orvoslás sarlatánságának a kezelésére irányult, mert egy rákosnál, ahol a forrás egyértelműen lelki, a lelki vonatkozást pikk-pakk lehet kezelni, és a rák pikk-pakk nyom nélkül el tud tűnni a szervezetből ... míg minden egyes sokk/trauma (ide értve műtétet, kemót, sugarat, stb.) az ""fixálja"" a dolgot, mert rátesz egy lapáttal.
A dolog odáig fajult, hogy az illető „lelki szemeivel” kezdte látni a daganatát, és mantrázással „dolgozott rá”, hogy visszahúzódjon. Közben a beteg újabb csomókat vett észre magán, amelyeket ő „hirtelen áttétként azonosított, annyiszor csicseregték a fülébe az áttétes baromságaikat az orvosok.” Lélekszaki azonban a Messengeren keresztül is tudja, hogy teljesen másról van szó: „Nem a végbálrák áttétje, ez egészen biztos, legfeljebb az orvosok, vagy épp az alkoholista férj miatti lelki traumák eredményeként [jött létre].”
Arról nem írt, hogy javasolta-e a betegnek, hogy újabb tüneteivel azonnal menjen orvoshoz, vagy éppen (a leírtak szellemiségét követve) lebeszélte őt erről.
Mindenesetre a beteg megszakította vele a kapcsolatot, és remélhetőleg már orvosok kezelik. Azt nem állíthatjuk, hogy Lélekszaki a legsikeresebb sarlatán lenne a világon. A kuncsaftjai nagy része ugyanis fizetés nélkül faképnél hagyja: „Én azt várom, hogy a vagyonuk egy részével fizessenek ... de a nagy semmit szokták fizetni, a legtöbb, ami marad utánuk, már ha marad, akkor egy komment az ülés/ülések tapasztalatával.” Azt nem említette, hogy számlát ad-e a végül mégis fizető pácienseknek. Ahogy a fent idézett beszélgetésből láttuk, a „vagyonuk egy részével” kitételt olyan komolyan gondolja, hogy gyakorlatilag vagyonnyilatkozatot követel a kezeltektől, akik egy része átad neki szenzitív személyes adatokat is.
A Lélekszaki tevékenységével sokat foglalkozó Chemtrail-rajongók csoportban olyan információk is keringenek, miszerint több feljelentés is született emberünk ellen egy vidéki városban. Ezt az információt azonban nem sikerült megerősítenünk, hiszen érdeklődésünkre a területileg illetékes rendőr-főkapitányság nem adott választ arra, hogy folyik-e eljárás ellene: „Az alábbi megkeresésére hivatkozva tájékoztatjuk, hogy kérdései az információs önrendelkezési jogról és az információszabadságról szóló 2011. évi CXII. törvény 3.§ 2. pontjában írt személyes adatra vonatkoznak, így azok megválaszolását a jogszabály kizárja.”
A Lélekszakival folytatott levelezésünket megmutattuk Vizi János jogász-pszichiáternek, aki igazságügyi pszichiátriai szakértőként is dolgozik. Ő a véleményét azzal kezdte, hogy definiálta a kuruzslást: a Btk. 187. cikkelye szerint az végez kuruzslást, aki ellenszolgáltatásért vagy rendszeresen az orvosi gyakorlat körébe tartozó tevékenységet jogosulatlanul fejt ki, és vétség miatt egy évig terjedő szabadságvesztéssel büntetendő. Az orvosi gyakorlatra pedig az jogosult, akinek megfelelő hazai vagy honosított külföldi egyetemi oklevele van. Mit jelent ez Lélekszakira nézve?
Az úrnál az ellenszolgáltatás és a rendszeresség is megvalósul, viszont orvosi diplomája nincs. A betegségek gyógyítása az orvosi gyakorlat része, de ő többször írja, hogy pánikbetegséget – sőt rákot – gyógyít
– értékel Vizi János. Külön kiemelte, hogy Lélekszaki levelében rendszeresen gyógyítást, terápiát, gyógymódot említ, nem például tanácsadást. Ezzel egyértelműen elismeri, hogy orvosi gyakorlat körébe tartozó tevékenységet végez minden engedély nélkül, pénzbeli ellenszolgáltatásért.
A levél egy olyan pontjára is felhívta a figyelmünket, amin mi átsiklottunk. Miközben Lélekszaki nagyratörő terveit vázolja arról, hogy majd a mi segítségünkkel hogyan fogja ország-világ előtt népszerűsíteni a fantazmagóriáit, felveti, hogy a „gyógymódot” a pánikbetegség után ki lehet terjeszteni „további betegségek kezelésére is... Különböző testi fájdalmakat is (pl. fejfájás, hátfájás stb. – olyat is, amivel valaki akár már évek óta küzd, és amin akár a fájdalomcsillapító sem segít) [gyógyíthatunk vele]”. Csakhogy a pszichiáter-jogász hangsúlyozta, hogy az egészségügyi törvény előírja, hogy
„minden nem orvos által végzett pszichoterápiát orvosi vizsgálatnak kell megelőznie – pl. azért, hogy a fejfájás oka vajon agytumor-e.”
Lélekszakinak rendelője sincs (hiszen a Messengerhez nem kell rendelő). Vizi János szerint ez sem okés, hiszen „mindenki csak megfelelő tárgyi és személyi feltételekkel rendelkező rendelőben gyógyíthat, terapizálhat, a megfelelő engedélyek birtokában. A telemedicina szabályozása ingoványos, de az biztos, hogy a telemedicina végzéséhez is szükség van a megfelelő végzettségre, működési engedélyre.” Amikor Lélekszaki később újból kijelenti, hogy nem járt egyetemre, az pedig „önfeljelentés a képesítési feltételek teljes hiányáról”.
Emberünk pszichéről alkotott teóriáival a szakértő nem nagyon kívánt foglalkozni, mivel, ahogy fogalmazott,
részleteiben nincs értelme belemenni ebbe a baromsághalmazba – egy bizonyos szint felett nem megyünk bizonyos szint alá :) Csak annyit, hogy ő maga siránkozik, hogy kevés esete volt – márpedig kevés esetből nem lehet tudományosan megalapozható következtetéseket levonni. Amiatt panaszkodik, hogy a kliensei leléptek, és ő ezt azért fájlalja, mert nem fizettek. Csakhogy ha a módszer új, akkor orvostudományi kutatásnak minősül, amihez hatósági és etikai engedély szükséges... ha e nélkül végzik, az felveti az orvostudományi kutatás rendjébe ütköző bűncselekmény gyanúját. Egyébként pedig az orvosi kutatás során a vizsgálati alanyok számára a kezelésnek a hatályos szabályozás alapján díjmentesnek kell lennie.
Azon túl, hogy a kétségbeesett lelki beteg emberek vagyonokat képesek fizetni a csalóknak, egészségi állapotukra nézve is súlyos következményei lehetnek annak, hogy egy kuruzsló kezeli őket.
„Éppen azért írja elő az egészségügyi törvény a pszichoterápiát megelőzően a kötelező orvosi vizsgálatot, mert sok mentális zavar tüneti képe nagymértékben hasonlít különféle testi betegségekhez – és vice versa” – érvel Vizi János. Erre az egyik legjobb példa éppen a pánikzavar. A pánikosokat sokszor különféle testi betegségekkel kezelik. Megfordítva, egyes testi betegségek a pánikszindróma tüneteit „utánozzák”. Továbbmenve nagyon gyakori a testi betegségek és a mentális zavarok – így a pánikzavar – együtt járása is. Utóbbi gyakran társul más mentális zavarokkal is, leggyakrabban kedély- és szorongásos zavarokkal.
A pszichiáter kifejtette, hogy a mentális zavarok esetén is kulcsfontosságú a korai felismerés és megfelelő kezelés. Ha ez elmarad, az idő előrehaladtával egyre inkább csökkennek a gyógyulás esélyei. Egyúttal növekszik a szövődmények előfordulási gyakorisága és súlyossága, ilyenek például az alkohol- és a gyógyszerfüggőség, az öngyilkosság. Természetesen ugyanez igaz az „elnézett” testi betegségekre is, például a nem kezelt pajzsmirigy-túlműködés vagy a cukorbetegség okozta nagyon alacsony vércukorszint akár életveszélyes krízisbe torkollhat. Vizi János szerint
nem túlzás, hogy a saját egészségével, akár életével játszik az, aki képzetlen sarlatánok kezére adja magát.
Ahhoz, hogy első kézből származó tapasztalatot szerezzünk a Lélekszaki-féle terápiáról, fogtunk egy hamis Facebook-profilt, és kétségbeesett, bármit feláldozni hajlandó pánikbetegként bejelentkeztünk a Messengeren Lélekszakinál:
Kedves Lélekszaki! A Facebookon találtam meg az oldaladat, és az ott írtakat olvasva teljesen magamra ismertem. évek óta szenvedek a pánikbetegségtől, és semmi sem segít. időnként annyira kétségbe esek ettől, hogy már arra is gondoltam, hogy megölöm magam, csak szabaduljak meg ettől a szenvedéstől. A rohamok kb fél óráig tartanak, szédülök, úgy érzem, elájulok. Teljesen leizzadok, a szívem kiugrik, attól is rettegek, hogy szívrohamot kapok. Ilyenkor zsibbadok mindenhol, szorít a mellkasom. Utána olyan megalázó érzés tör rám, hogy legszívesebben megsemmisülnék. Már nem tudom, hogy mit csináljak. Bármimet megadnám, hogy meggyógyuljak. Esetleg lenne időd velem foglalkozni? Nincs kihez fordulnom.
A megszólított fél órával később reagált, és nem okozott csalódást:
Szia! Örülök, hogy rám találtál ... én (a legkisebb kétség nélkül azt gondolom hogy) tudok segíteni, teljesen meg tudlak szabadítani a pániktól, csak az óraszám a kérdéses. Ezt akkor kérhetem/kaphatom ellentételezésként: ""Bármimet megadnám, hogy meggyógyuljak.""? Mert ha ekkora szarban vagy, akkor én tényleg ezt is várom tőled (persze fel is sorolhatnád nekem, hogy ez konkrétan mit takar, ez alatt te mit értesz) ... az életedet, a mindenedet (ide értve komoly anyagi ellentételezést is lehetőség szerint), hogy a gyógyulásod utáni kilátástalan időszakban az enyém legyél, értem élj, nekem dolgozz ... és a ""szabadságodat"" (ha igényled visszakapni) majd csak azzal válthatod meg, ha tömegeket (hasonlóan szenvedő, kilátástalan helyzetű, akár sokszor e miatt az életük feladásán gondolkodó) pánikosokat, és más betegeket irányítasz hozzám, akik szintén nagyot áldoznak a gyógyulásért, és el is érik azt velem. Megfelelne ez számodra?
Kérdés, hogy Lélekszaki ezen szokása, miszerint rögtön az első kapcsolatfelvétel alkalmával magára nézve súlyosan terhelő információkat foglal írásba, vajon szimpla idiotizmus vagy tudatos stratégia. Előfordulhat, hogy így riasztja el azokat, akik még megőrizték józan eszük maradékát, és akik ezután is maradnak, azokat aztán már tényleg bármire ráveszi. Mindenesetre rákérdeztünk még egyszer, hogy komolyan azt követelte-e, hogy a gyógyításunkért cserébe teljes mértékben vessük alá neki magunkat, és legyünk a rabszolgája. És igen, komolyan gondolta:
Én nem vicceltem ... ha nem is a „mindened”, de annak egy jelentős része lenne + „az életed”, hogy értem dolgozz, amit megváltani azzal tudsz, ha hoztál már nekem annyi jól fizető, gyógyuló ügyfelet, ami miatt egy idő után azt mondhatom, hogy megváltottad a „szabadságodat”, hogy már nem tartozol. Ez megfelel?
Vizi János hívta fel a figyelmünket, hogy ebben Lélekszaki szcientológusok taktikáját követi. Emberünk maga is az egyháznál végzett kulimunkát, hogy így váltsa meg a tanfolyamok árát. És pontosan ezt várja el ő is az áldozataitól."
213,techtud,"A nepáli kormány által kijelölt hegymászókból álló csoportot küldenek a Mount Everest (Csomolungma) magasságának újbóli megmérésére és annak kiderítésére, hogy a 2015-ös nagy erejű földrengés miatt csökkent-e a hegy magassága, írta az MTI.
A helyiek abban bíznak, hogy az újabb mérésekkel véget vethetnek a találgatásoknak, hogy a világ legmagasabb hegye zsugorodott a 2015-ös földrengés következtében.
A Mount Everest hivatalos magassága 8848 méter, ezt az adatot elsőként egy 1954-es indiai földmérés rögzítette. Ezt követően számos más csoport is végzett méréseket a hegycsúcson, de továbbra is az 1954-es mérés eredményét tartják széleskörűen elfogadottnak.
Nepált 2015 tavaszán egy nagy erejű földrengés rázta meg, azóta heves viták folynak arról, hogy a földmozgás következtében csökkenhetett-e a hegycsúcs magassága. A kérdés tisztázása érdekében Nepál 2017-ben úgy döntött, hogy megbíz egy földmérőkből álló csoportot egy expedíció előkészítésére.
Ez az expedíció egyúttal lehetőséget teremt arra is, hogy Nepál saját méréseket készítsen a hegyről. Az Ázsia egyik legszegényebb országának számító Nepál eddig ugyanis nem végzett saját mérést a Mount Everest magasságáról.
Egy amerikai csoport GPS-technológiával készült, 1999-es mérése két méterrel magasabbnak mérte a Mount Everestet. Ezt az adatot azonban csupán az Egyesült Államok nemzeti földrajzi társasága használja, a mérés eredményét nem igazán ismerték el.
Nepál és Kína között diplomáciai vitába robbant ki, amikor Kína azt állította, hogy a hegycsúcs négy méterrel alacsonyabb, mint az elismert magassága. Nepál két tektonikus lemez találkozásánál fekszik, a Himalája az eurázsiai- és az indiai-kőzetlemezek ütközésének eredményeként jött létre."
214,techtud,"Az amerikai Northwestern egyetem friss kutatása alapján borulhat az az elképzelés, hogy az emberi gének a test fogantatáskor rögzült, állandósult jellemzőit hordozzák magukban, az egyetem kutatói ugyanis arra jutottak, hogy például a szegénység is nyomot hagy a génekben.
Korábbi kutatásokkal igazolták, hogy a szegénység, vagyis a társadalmi-gazdasági státus meghatározó mértékben befolyásolja az ember egészségét és betegségeit, a társadalmi egyenlőtlenség pedig mindenütt jelenlévő stresszfaktor az emberi populációra. Az alacsony képzettség és jövedelem igazoltan növeli a szívbetegségek, a cukorbetegség, többféle rákbetegség és a fertőző betegségek kialakulásának kockázatát, illetve, hogy az alacsony társadalmi-gazdasági státus kapcsolatba hozható olyan fiziológiai folyamatokkal, amelyek hozzájárulnak a betegségek, például krónikus gyulladások, inzulin-rezisztencia és a kortizol diszreguláció kialakulásához – olvasható a ScienceDaily tudományos-ismeretterjesztő portálon.
Az MTI összefoglalója szerint az amerikai kutatók most viszont arra is bizonyítékot találtak, hogy a szegénység beágyazódik a genomba, felfedezték ugyanis, hogy az alacsony társadalmi-gazdasági státus összefüggésben áll a DNS-metilációval – a DNS kémiai módosulásával – több mint 1500 génben, több mint 2500 helyen. Vagyis a szegénység az örökítőanyag génjeinek mintegy tíz százalékában nyomot hagy.
Thomas McDade, a tanulmány vezető szerzője szerint ez két okból is fontos felismerés.
Egyrészt régóta tudjuk, hogy a társadalmi-gazdasági státus az egészség fontos meghatározója, de nem ismertek azok az alapmechanizmusok, amelyek segítségével testünk „emlékszik” a szegénység élményére – mondta McDade, az Északnyugati Egyetem antropológusa. A kutatás szerint a DNS-metiláció játszhat ebben fontos szerepet. Másrészt a fejlődés során megtapasztaltak testet öltenek a genomban, szó szerint formálják szerkezetét és funkcióit
– idézi az MTI McDade-et, aki meglepődött azon, hogy ennyire sok a kapcsolat a társadalmi-gazdasági státus és a DNS-metiláció között, ilyen nagyszámú génben. „Ez a mintázat felhívja a figyelmet egy potenciális mechanizmusra, mely által a szegénységnek hosszan tartó hatása lehet fiziológiai rendszerek és folyamatok széles körére” – tette hozzá."
215,techtud,"Nemcsak Grönland és az Antarktisz jégtakarói olvadnak, a gleccserek is jeget veszítenek,
1961 óta összesen több mint 9 ezer milliárd tonnányit. A veszteség mértéke jelenleg évente mintegy 335 milliárd tonna.
Csak a gleccserolvadás miatt 27 millimétert emelkedett a tengerek vízszintje, írta a Nature tudományos folyóiratban egy nemzetközi kutatócsoport.
A vizsgálatokhoz a gleccserek klasszikus megfigyeléseit ötvözték műholdas mérésekkel. A kutatóknak ezáltal egy eddig nem tapasztalt adatmennyiség állt rendelkezésére az 1960-as évekig visszamenőleg. A gleccserfigyelő világszolgálat átfogó adatbankját is felhasználták, amelynek létrehozásához a világ több száz kutatója hozzájárult műholdas elemzéseivel.
A kutatók ezáltal világszerte több mint 19 ezer gleccser jégvastagságának változásait tudták rekonstruálni. Az egyes gleccsereken végzett mérések rávilágítottak az évenkénti ingadozásokra, a műholdas adatok pedig eközben lehetővé tették, hogy több évre vagy évtizedre vonatkozóan meghatározzák a teljes jégveszteséget.
A globális vízszint emelkedéséhez legnagyobb mértékben Alaszka gleccsereinek olvadása járult hozzá, ezeket a patagóniai jégmezők, majd az arktiszi gleccserek olvadása követi.
Az Alpokban, a Kaukázusban és Új-Zélandon lévő gleccserek szintén nagy mennyiségű jeget veszítettek, az óceánok vízszintjének emelkedésében azonban viszonylag kis felületük miatt kisebb szerepet játszanak.
Globálisan az elmúlt 30 évben a gleccserek tömegvesztesége jelentősen megnőtt. Jelenleg világszerte 335 milliárd tonnát veszítenek évente. Ez az olvadás évi egy milliméterrel növeli a globális vízszintet. Így a gleccserek elolvadt jege 25-30 százalékát adja a globális vízszint aktuális emelkedésének."
216,techtud,"Szokatlanul sok döglött delfint mosott a partra a víz Számoszon és más Égei-tengeri görög szigeten az elmúlt hetekben, ez összefüggésben lehet egy nagy török tengeri hadgyakorlattal – közölte az Arhipelagosz (Archipelagos), a tengeri élővilág védelmével foglalkozó görög civil szervezet nyomán az MTI.
A civilszervezet adatai szerint február vége óta 15 elpusztult delfin tetemére bukkantak a Törökországhoz közeli görög szigetek partjain, ami drasztikus emelkedés ahhoz képest, hogy korábban hasonló időszakban legfeljebb egy-két elhullott állatot sodort csak partra a víz. Aggasztónak találták azt is, hogy
a döglött delfinek többsége fiatal állat volt, látható sérülés vagy betegség nélkül. 
Az Arhipelagosz Tengeri Természetvédelmi Intézet szakértői ugyan egyértelműen nem tudták megállapítani a delfinpusztulás okát, de arra a következtetésre jutottak, hogy a február 27. és március 8. közötti, több mint 100 török hadihajóval tartott nagyszabású hadgyakorlat vezethetett az állatok halálához. A török hadsereg ebben az időben tartózkodott az Égei-, a Földközi- és a Fekete-tengeren hanglokátorokkal és éles lőszerrel. Márpedig tudósok szerint a katonai szonárok fülsiketítő zaja sérülést okozhat a delfineknek, akár végzeteset is.
A tengerek élővilágát féltve az Arhipelagosz korábban a görög tengeri hadgyakorlatokat is bírálta."
217,techtud,"Hivatalosan megjelent a hazai boltokban a HTC Vive virtuális valóság (VR) sisak, és az alapkészlet 210 ezer forintba kerül, nagyjából annyiba, mint az a középkategóriás számítógép, amivel már meg tudjuk hajtani. A profibb, eredetileg vállalati környezetbe szánt Pro változat teljes csomagja viszont 480 ezerbe kerül, szóval egy fullextrás számítógép árát hagyhatjuk a HTC-nél.
A HTC szerint mostanra éretté vált a VR piaca, a felhasználók otthonában van virtuális valóság futtatásához szükséges pc. „Amikor bemutattuk a HTC Vive-ot, még csak a magyarok 10 százalékának volt elég erős pc-je, most viszont már ötven százaléknak” – mondta Marko Savkovic, a HTC kelet-közép-európai termékmenedzsere.
Azt is tudják már az emberek, hogy miről szól a VR, de azért igyekeznek ezt minél több lehetséges vevőnek megmutatni – jó, ha vásárlás előtt ki is tudják próbálni a sisakot. Ennek érdekében hamarosan boltokban is terveznek demószobákat nyitni.
Az alapkészletben lévő HTC Vive kijelzői kétszer 1080×1200 pixelesek, és a hozzá tartozó bázisállomások 5×5 méteres területet fednek le, ami passzol egy nagyobb méretű nappalihoz. A Pro ezzel szemben szemenként 1440×1600 pixelt jelenít meg, és akár 10×10 métert is lefed, amivel túltesz egy normális szoba méretén, de az ipari felhasználóknak nem jelenthet kihívást találni hozzá egy megfelelő méretű csarnokot.
A vevők több mint harmada vállalat.
Használják például oktatásra, hogy ne a drága gyártóberendezésen kelljen begyakorolni a mozdulatokat, az orvosi egyetemeken pedig virtuális emberi testet lehet körbejárni, és rétegenként megvizsgálni.
Kapható a sisakokhoz vezeték nélküli adapter is, amely 6×6 méteres területen egyszerre 3 felhasználó mozgását tudja nyomon követni. Nyáron pedig várhatóan hazánkban is boltokba kerülnek a legújabb HTC-sisakok, például a Vive Cosmos, amelynek bázisállomásra sincs szüksége, valamint a Vive Pro Eye, amely a szemmozgásunkat is követni tudja, és ennek megfelelően jeleníti meg a virtuális világot előttünk.

Aki most rendel HTC Vive-ot, annak egy ideig a megjeleníthető tartalommal sem lesz gondja, mert az első évre ingyen adják a hozzáférést a Viveport nevű gyűjteményhez, amely nagyjából a VR Netflixének felel meg, 600 alkalmazáshoz és játékhoz kínál korlátlan hozzáférést.

Az Index VR-szemüveg képfrissítése magasan kiemelkedik a jelenlegi mezőnyből.
A Mortal Kombatba jön Liu Kang, Kung Lao és Jax, VR-támogatást kap 2016 legnagyobb átverését hozó játéka is.
Még karton elefántot és madarait is lehet hozzá venni."
218,techtud,"Megvizsgálták és kategorizálták a Nemzetközi Űrállomáson (ISS) lévő baktériumokat és gombákat: elsősorban olyanokat találtak, melyek az emberrel hozhatók összefüggésbe – számolt be eredményeiről a kutatócsoport a Microbiome című szaklapban. Ezek az ismeretek fontosak a jövőbeli, hosszú távú űrkutatási missziókhoz, ahol a csírák akár nagy veszélyt is jelenthetnek, mivel az űrben megváltozik az asztronauták immunrendszere és csak korlátozottan van lehetőség orvosi segítségre.
Az ISS 2000 óta folyamatosan változó legénységgel kering a Föld körül 400 kilométeres magasságban. Már több mint kétszázan fordultak meg a fedélzeten. Checinska Sielaff, a Washingtoni Egyetem kutatója és munkatársai 24 mintát elemeztek, melyeket 14 hónap alatt vettek három különböző legénységtől. Nyolc helyszínt vizsgáltak meg, köztük az étkezőasztalt, az alvókabinokat, a wc-ket, a falakat és az ablakokat.
A kutatók azt találták, hogy a gombák száma és összetétele változatlan maradt, miközben a baktériumoké a fedélzeten tartózkodó űrutazók cserélődése szerint módosult. A leggyakrabban előforduló baktériumok a Staphylococcusok (26 százalék) és az enterobaktérium-család tagjai voltak (23 százalék). További 11 százalék a Bacillus-fajok közé tartozott. Találtak többek között Staphylococcus aureus baktériumot, mely az emberi bőrön és nyálkahártyán él és többnyire ártalmatlan, de veszélyes fertőzéseket is okozhat. Kimutattak az enterobaktériumok közé tartozó baktériumokat is, melyek az emberi bélben fordulnak elő, és szintén betegségeket okozhatnak.
""A Földön ilyen baktériumok gyakoriak a fitneszstúdiókban, irodákban és kórházakban"" – fejtette ki Sielaff. Egyelőre nem tudják, hogy ezek a baktériumok megbetegíthetik-e az asztronautákat. Ez több tényező függvénye: az egyes asztronauták egészségi állapota mellett az is számít, hogy hogyan viselkednek ezek a mikororganizmusok a világűrben."
219,techtud,"Eötvös Loránd fizikus halálának 100. évfordulója alkalmából Áder János köztársasági elnök fővédnökségével ünnepséget rendeztek hétfőn a Magyar Tudományos Akadémia (MTA) székházában – jelentette az MTI. Az UNESCO-val együttműködésben szervezett megemlékezés védnökei: Borhy László, az ELTE rektora, Lovász László, az MTA elnöke, Kásler Miklós, az emberi erőforrások minisztere és Palkovics László innovációs és technológiai miniszter.
Lovász László beszédében úgy fogalmazott: Eötvös személyében nem csupán a természettudomány világszerte elismert, tudományos alkotásaival máig ható kutatóját, hanem a magyar oktatásügy és tudományszervezés államférfiúi teljesítményű személyiségét, valamint az Akadémia egykori elnökét is tisztelhetjük. Palkovics László szerint „Eötvös Lorándot ünnepeljük, a legnagyobb hatású magyar fizikust, az egyik – hacsak nem a legnagyobb – Magyarországon alkotott kutatót, kiváló elmét és tudóst, akinek munkássága nem csupán a múltban, hanem a jelenben is világhírű”.
A fizikus halálának 100. évfordulója alkalmából a Magyar Posta emlékbélyeget bocsát ki, amit be is mutattak az MTA dísztermében rendezett emléknapi ünnepségen.
A Magyar Nemzeti Bank (MNB) két emlékérmét jelentet meg Eötvös tiszteletére. A 10 ezer forint névértékű ezüst és a kétezer forint névértékű színesfém emlékérme főhajtás a 19. századi magyar fizikus, a torziós inga egyik feltalálója és tökéletesítője előtt, aki vallás- és közoktatásügyi miniszterként, a Magyar Tudományos Akadémia (MTA) elnökeként is tevékenykedett – közölte a jegybank.
Az ezüst- és a színesfém változat azonos érmeképpel jelenik meg, csak értékjelzésükben térnek el. Az emlékpénzeket Szanyi Borbála szobrászművész tervezte. Az előoldal központi motívuma az ELTE Eötvös József Collegium épülete, amely Eötvös Loránd kezdeményezésére, miniszteri hivatali ideje alatt jött létre. A tematikai oldal a tudós feltalálót mutatja be Eötvös Loránd dekoratív stílusú portréjával.
Az érmék sűrűn recézett peremén az Eötvös Collegium ma használt jelmondata („Szabadon szolgál a szellem”) fut körbe szélfeliratként.
Az ezüst emlékpénzből tükörfényes kivitelben, a színesfém változatból selyemfényes kivitelben 5000-5000 darab készíthető.
Az ezüst emlékérme három hónapig, míg a színesfém emlékpénz egy évig névértéken vásárolható meg az érméket gyártó és forgalmazó Magyar Pénzverő Zrt.-től. Az emlékérmék elsődleges szerepe az ismeretterjesztés és a megemlékezés, a mindennapi fizetési forgalomban való használatuk kerülendő. A rajtuk szereplő névérték az érmék gyűjtői értékének megőrzését szolgálja."
220,techtud,"Az elektromos autóval megtett leghosszabb út rekordját állította fel egy holland férfi, aki vasárnap érkezett Sydney-be, Amszterdamból indult 95 ezer kilométeres világ körüli útja utolsó állomására.
Wiebe Wakker Blue Bandit (Kék bandita) elnevezésű, elektromossá átalakított autójával (egy 2009-es Volkswagen Jetta SportWagen kombival) Hollandiától Ausztráliáig 33 országot szelt át. A több mint három évig (egész pontosan 1119 napig) tartó utazás költségeit, az autó töltését, a sofőr élelmét és szállását adományokból finanszírozták.
A klímaváltozás elleni fellépést sürgető Wakker Törökországon, Iránon, Indián, Burmán és Malajzián is átutazott.
It's only my cooling down session as I have driven my EV from Holland to Australia. That you can call a bit crazy pic.twitter.com/nXhiofEKGf
Útvonalát menet közben a honlapjára küldött meghívások alapján alakította ki. ""A fenntartható mobilitás előnyeinek bemutatásával változtatni akarok az emberek szemléletmódján, és arra akarom ösztönözni őket, hogy térjenek át az elektromos autóra"" – mondta el Wakker.
Az elektromossá alakított autó motorja 150 KW-os, végsebessége 180 kilométer per óra, és 37 kWh-s lítium-ion akkumulátoraival 200 kilométert képes megtenni egy töltéssel. Wakker becslései szerint autója a világ körüli úton 6785 liter benzint fogyasztott volna. Elárulta, hogy a kocsi feltöltésére egész úton mindössze 300 dollárt (86 ezer forintot) költött. Útja végén arról is beszélt, hogy a legszebb emlékei az emberek kedvességéhez fűződtek.
(Reuters, SBS News, Sydney Morning Herald via MTI)"
221,techtud,"A 2012-ben a Marsra érkezett Curiosity Mast kamerája (Mastcam) napszűrőkkel is fel van szerelve, amelyeknek köszönhetően közvetlenül a Napot is képes fotózni. Az elmúlt hetekben a marsjáró néhány igen látványos képet készített a Mars két holdja, a Phobos és a Deimos átvonulásáról – írja a csillagaszat.hu a NASA híre alapján.
A nagyjából 11,5 kilométer átmérőjű Phobosról 2019. március 26-án, a Curiosity küldetésének 2359. napján készültek a képek. A másik, 2,3 kilométer átmérőjű holdat, a Deimost pedig 2019. március 17-én, a küldetés 2350. napján fényképezte le a Curiosity. A Phobos nem takarta el teljesen a Napot, így a felvételeken egy gyűrűs napfogyatkozást láthatunk. A Deimos pedig olyan apró a napkoronghoz képest, hogy az általa előidézett jelenséget nem is napfogyatkozásnak, hanem átvonulásnak nevezzük.
Napfogyatkozásokat korábban is megfigyelhettünk már a Mars felszínéről. A jelenségek nemcsak remek látványt nyújtanak, de a megfigyelésük tudományos célt is szolgál: általuk pontosíthatjuk ismereteinket a holdak Mars körüli pályájáról. Amikor 2004-ben a Spirit és az Opportunity leszállt a Marson, még sokkal kevesebbet tudtunk a holdak pályájáról. Amikor először próbáltak a Deimos átvonulásáról felvételeket készíteni, rájöttek, hogy a hold 40 kilométerre van attól a helytől, ahova várták.
„Ahogy telik az idő, egyre több megfigyelés segíti a pályák paramétereinek megismerését” – mondta Mark Lemmon (Texas A&M; Egyetem), a Curiosity Mastcam kutatócsapatának tagja. „A pályák folyton változnak a Mars, a Jupiter vagy akár a másik hold tömegvonzása miatt.”
A napfogyatkozások és az átvonulások a Mars ismertté tételében is szerepet játszanak. „A napfogyatkozások, napkelték és napnyugták, valamint az időjárási jelenségek teszik valóságossá a Marsot az emberek számára” – teszi hozzá Lemmon. Véleménye szerint a Mars nemcsak egy fejezet a tankönyvben, hanem egy olyan világ, ami könnyen összehasonlítható a Földdel.
A Spirit, az Opportunity és a Curiosity segítségével ezidáig nyolc alkalommal figyeltük meg a Deimos átvonulását a Nap előtt, a Phobosról pedig 40 hasonló megfigyelésünk van. A két holdnak még mindig vannak titkai, de ezek minden megfigyelt marsi napfogyatkozással egyre inkább feltárulnak."
222,techtud,"Ne fogyjon el a magyar
Sokasodjunk, szaporodjunk
Ne kelljen bevándorlókat fogadni
Kampányfogás, elterelés
Ne menjenek külföldre a magyarok
Mézesmadzag, eladósítás
Akik jól élnek, még jobban éljenek
Legyen nyugdíj!
Nem posztmodern vers – ez néhány tipikus válasz arra, hogy mi is a célja a kormány meghirdetett családvédelmi akciótervének. A tippek a családügyi kérdőívünk ezt firtató kérdésére érkeztek. 
A Závecz Researchcsel és a Demnet Alapítvánnyal közös kutatásunk apropóját a kormány családvédelmi akcióterve adta, arra voltunk leginkább kíváncsiak, hogy mennyire azonosulnak az emberek a népesedéspolitika meghirdetett céljaival. Meg kicsit tágabban arra, hogy az államnak van-e egyáltalán szerintük beleszólása ezekbe a kérdésekbe, mit szólnak az olyan, különböző sugalmazású közhelyekhez, mint az „azé a Kárpát-medence, aki teleszüli”, vagy „a nőket csak szülőgépeknek nézik”. Miközben azt látjuk (mutatjuk is rögtön), hogy a nagy többség rezonál a „fogy a magyar” témára, arról is megvan a véleményük, hogy konkrétan kiknek kellene többet szülniük.
Igen, lesz cigányozás is.
Ami tehát rögtön látszik: komoly egyetértés van arról, hogy a népességfogyás az ország egyik legsúlyosabb problémája. Az is elég feltűnő, hogy a kérdőívünk egészénél feltűnően kevés volt a nem válaszoló – a családi kérdésekről, gyerekvállalásról gyakorlatilag mindenkinek van ilyen vagy olyan, de véleménye. Hogy ez a nemzeti konzultációs kampánynak és általában a téma átpolitizálásának is köszönhető-e, vagy korában is így volt, nem tudjuk, de az biztos, hogy nagy egyetértéssel találkozott a téma kijelölése.
Közvélemény-kutatásunkban a válaszolók legnagyobb csoportja, 43 százalék teljesen egyetértett azzal, hogy a népességfogyás az egyik legsúlyosabb probléma Magyarországon, miközben ezt alig minden 10. válaszoló tagadta.
Az iskolai osztályzáshoz hasonló skálán a most megkérdezettek 3,9-es átlagban értettek egyet azzal, hogy a „fogy a magyar” az egyik legsúlyosabb nemzeti probléma. Ugyanezt a négyest közelítő átlagot hozta az „az, hogy valaki akar-e gyereket, magánügy, az államnak nincs beleszólása” felvetés. A kettőből együtt azt látni, hogy bár a demográfiai kérdést a nagy többség hajlamos valós krízisnek tekinteni, a szüléstámogató állami politikáknak megvannak a maguk korlátai.
Van ugyanakkor egy kisebbség (ennél a kérdésnél a válaszolók 17 százaléka), amely a gyermekvállalást nem tartja teljesen magánügynek, szerintük abba az államnak igenis van beleszólási joga. Ez sokkal inkább a kormánypárti szavazókra jellemző: a fideszes nők ezt ötös skálán átlagosan 0,6 ponttal inkább gondolják így, mint az ellenzékiek. Ez elég tekintélyes különbség.
Nagyon sokan vannak ugyanakkor, akik szerint a népszaporulat állami forszírozása nem mindenekfelett való. Közel 40 százalék ért egyet azzal, hogy „a globális túlnépesedés nagyobb probléma, mint az, hogy egy országnak csökken a népessége”, további 30 százalék részben egyetért. Sokkal kevesebben vannak azok, akik a gyerekekről a territoriális harc, az etnikai vetélkedés fogalmaival gondolkodnának. Ezt mutatja, hogy az „azé a Kárpát-medence, aki teleszüli” gyakran hangoztatott tételével csak 2,3-es volt az átlagos egyetértés. Ez is nagy különbségeket mutat azonban szavazói csoportok szerint: az ellenzéki szavazó nők 1,6-os átlagával a fideszes nők 2,7-es átlagpontszáma áll szemben.
A felmérés 1000 fős országos reprezentatív mintán, telefonos megkérdezéssel készült március közepén az Index és a Demnet Alapítvány megbízásából, a maximális hibanagyság +/- 3 százalékos. A Závecz Research rendszeresen készít telefonos közvélemény-kutatásokat az Index megbízásából.
Ennél csak egy általunk vizsgált állítás volt népszerűtlenebb: a család meglétét a nagy többség nem akarja a politikába való belépés feltételéül szabni. Mostanában többször hallani olyan véleményeket, melyek szerint kevesebb joga van beleszólni az ország jövőjét befolyásoló kérdésekbe annak, akinek nincs gyereke. Időről időre még a gyermekek számához kötött plusz szavazati jogok ötlete is felmerül. Felmérésünkben erre is rákérdeztünk, de az jött ki, hogy a nagy többség nem kötné a politizálás jogát ahhoz, hogy van-e gyereke valakinek: a válaszolók közel fele egyáltalán nem értene ezzel egyet, és csak 13,5 százalék igen.
A kormány családvédelmi akciótervéről az emberek bő kétharmada hallott, Budapesten (79%) és a magasabb iskolai végzettségűek (84%) csoportjában többen, mint a falvakban és a kevésbé iskolázottak között. Úgy tűnik, a tervek népszerűségét nagyban befolyásolja, hogy azt a megítélése szerint igénybe tudja-e venni valaki. Legalábbis erre következtethetünk abból, hogy a családvédelmi akcióterv a harmincasok körében a legnépszerűbb (3,7-es átlag ötös skálán), a negyvenes korosztálynál viszont a teljes népességben a legnépszerűtlenebb (2,7). Iskolai végzettség vagy településtípus szerint nincsenek markáns különbségek a kormány meghirdetett pontjainak megítélésében.
Azok a nők tehát, akiknek a gyermekvállalását leginkább befolyásolhatja az akcióterv, pozitívan fogadják a csomagot. A képet árnyalja viszont, hogy a felmérésünkben vizsgált összes társadalmi csoport között éppen ők, a 18 és 39 év közötti nők gondolják a legkevésbé azt, hogy a népességfogyás kiemelt probléma. Ennél is fontosabb azonban a pártszimpátia: míg a fideszes nők átlagosan 4,1-re értékelték a kormánytervet, az ellenzéki szavazók csak 2,5-re. Ez jól mutatja, hogy
a politika ma minden mást felülír Magyarországon, fontosabb az életkornál, a nemnél, iskolai végzettségnél és még annál is, hogy valaki kedvezményezettje-e egy tervezetnek.
Miközben a döntő többség egyetért azzal, hogy az államnak támogatnia kell a gyermekvállalást, abban már egyáltalán nincs közmegegyezés, hogy kiket is kellene ebben elsősorban segíteni. A kormánykommunikációban is előkerül, de maga a bejelentett intézkedések is úgy vannak kitalálva, hogy elsősorban a középosztályt, a kritikák szerint annak is a felsőbb részét célozzák a társadalompolitikai javaslatok, legteljesebben ők tudják érvényesíteni majd a júniustól életbe lépő kedvezményeket.
Arra voltunk kíváncsiak, hogy a magyar társadalomban mennyire népszerű a szociális és etnikai alapú diszkrimináció a születéspolitikában, magyarul, kiket kellene inkább és kiket kevésbé támogatnia az államnak a gyermekvállalásban a közvélemény szerint. Kérdésünkre, hogy lehetnek-e favorizált és kevésbé favorizált csoportok, megosztott válaszokat kaptunk: miközben csak 4 százalék mondja azt, hogy senkinek a gyermekvállalását ne támogassa az állam, a válaszolók bő harmada azon az elvi állásponton van, hogy mindenkit egyaránt támogassanak. Ennél jóval többen (57%) viszont úgy gondolják, hogy „vannak csoportok, amelyeket jobban, és vannak, amelyeket kevésbé kellene segíteni”.
Részletesebben is megnéztük, hogy azok, akik helyesnek tartanák a diszkriminációt a gyermekvállalásban, kiket favorizálnának és kiket részesítenének hátrányban.
Mint a táblázatból is látszik, a közvélemény nagyobb része nem akarja, hogy a jómódúakat ugyanúgy támogassa az állam, mint a többséget, és ugyanilyen sokan inkább a szegények javára fordítanák az állami kedvezményeket. Ez érdekes, hiszen a most meghirdetett családpolitika ezzel éppen ellentétes elveket követ. De még karakteresebb, hogy miközben majdnem mindenki kívánja a szegények támogatását, a cigányokat mégis kivennék ebből a körből: a diszkriminálók kétharmada közvélemény-kutatásban vállalja azt a véleményét, hogy őket másoknál kevésbé kellene támogatni.
A magyar közvéleménynek egy elég masszív része tehát szegénypárti, azonban etnikai alapon szelektáló, diszkriminatív családpolitikát szeretne.
A bevándorlók gyermekvállalását a cigányoknál is sokkal kevesebben támogatnák, ami a folyamatos propagandakampány miatt nem igazán meglepő, főleg, hogy a kormánykommunikáció retorikája kifejezetten a bevándorlással állítja szembe a születéstámogató politikát. Hogy a kormány ebben biztosra megy, az abból is látszik, hogy a „Magyarországnak több bevándorlót kellene befogadnia a népességfogyás csökkentése érdekében” kijelentést a döntő többség egyöntetűen utasítja el: ez az álláspont alig 1,5-ös átlagot kapott az ötös skálánkon.
A határon túli magyar családok állami támogatását is nagyon sokan utasítják el. Hogy ez a határon túliakkal szemben más felmérésekből is látszó szolidaritáshiánnyal függ össze, vagy inkább csak a családtámogatás itthon tartásának igénye jelenik meg ebben, a mostani kutatásunkból nem derül ki, a két szempont valószínűleg nem is igazán választható el egymástól. Az adat annak fényében mindenképpen érdekes, hogy a kisebbségi magyar közösségek demográfiai válsága az anyaországinál is nagyobb. A hazai népességdeficit egyik fő pótléka pedig kimondva-kimondatlanul, de éppen a Kárpát-medence többi részéből lehetséges.
A cigány és a határon túli magyar kisebbségekkel szemben a többség jóval inkább támogatná a nem hagyományos családformákban élők gyerekvállalását is. Az egyedülállókat és a házasságon kívül élőket is különösen támogatandónak tartja 70, illetve 55 százalék. Ez főleg a fiataloknál van így: míg a 60 év felettieknél a nem házasságban élők támogatása csak 20 százalékos, a 30 év alatti korosztályban 50.
Ezek alapján a magyar társadalom, főleg annak a fiatalabb, gyermekvállalási korban lévő része sokkal kevésbé ragaszkodik a „hagyományos családmodellhez”, sőt kifejezetten olyanok állami támogatását is szorgalmazza, akik nem felelnek meg ennek a képnek. Cikkünk folytatásában azt nézzük majd meg, hogy a nemi szerepekről, a kenyérkereső kilétéről, a házimunkát végző férfiakról is így gondolkodnak-e, és hogy kit okolnak azért, hogy nem születik elég gyerek.

(Borítókép: Bődey János / Index)
"
223,techtud,"A légierő időjárás-jelentése szerint nem valami kedvezőek a kilátások keddre, amikor a tervek szerint első fizetős útjára indulna a SpaceX Falcon Heavy rakétája a Kennedy Űrközpont 39A startállásáról. A 45th Space Squad meteorológiai előrejelzései szerint viharok kialakulására lehet számítani, csupán 30 százalék esély van arra, hogy zöld utat kap a start – írja a Florida Today.
Érdemes itt megjegyezni, hogy a 45th Space Squad előrejelzése nem teljesen mérvadó, mert a leggyakrabban előforduló starthalasztási ok, a magasabb légkörben tapasztalható széllel nem számolna. Ezt a paramétert a SpaceX floridai irányítóközpontja ballonokkal monitorozza az indítást megelőző kb egy órában.
A fellövés időablaka helyi idő szerint 18:36-kor nyílik és 20:35-kor zárul, tehát a küldetésirányításnak szűk két óra áll kedden rendelkezésére, hogy az Arabsat 6A kommunikációs műholdat útnak indítsa a három fő részből álló rakétán. Ha a zivatarfelhők és csapkodó villámok, vagy a kedvezőtlen magaslégköri szelek miatt elhalasztják a startot, akkor legközelebb másnap, szerdán próbálkozhatnak újra, akkor már várhatóan kedvezőbb lesz az időjárás, 80 százalék esély van a ""Falcon Heavy Flight 2"" sikeres indítására.
Az első Falcon Heavy bő egy évvel ezelőtt, 2018. február 6-án startolt el sikeresen a Kennedy Űrközpontról, az űrkutatással foglalkozók jó ideig latolgatták, hogy lesz-e, és ha igen, mikor lesz újabb Falcon Heavy küldetés, vagy megmarad a rendszer technológiai demonstrációnak. Idén januárban vált véglegessé, hogy a szaúd-arábiai műholdat a SpaceX nehéz rakétája állíthatja pályára. A rakéta összeszerelésével végeztek is, április ötödikén sikeresen lezajlott a statikus hajtóműteszt is, aminek során rövid időre begyújtották a startálláson a rakéta mind a 27 Merlin hajtóművét:
A SpaceX időközben kiadott egy fotót (a cikk tetején látható képet) és egy time-lapse videót is a Falcon Heavy összeszereléséről. Felületes szemmel nézve úgy tűnhet, hogy nem sok dologban tértek el a rakéta első verziójától – azonban ez nem pont így van. A fő eltérés, hogy ezúttal már a továbbfejlesztett (Block 5) Falcon-9 rakéták alkotják a Falcon Heavy három részből álló testét.
Booster mate inside SpaceX's hangar at LC-39A ahead of Falcon Heavy’s static fire yesterday pic.twitter.com/G7ZPhOBkyj
A Block 5 fejlesztésnek köszönhetően kívülről és adatokban is jelentős különbség mutatkozik. Körülbelül 10 százalékkal több tolóerő áll majd rendelkezésre, amely teherkapacitásban még jobban megmutatkozik. Az újfajta Falcon-9 egységek tankolása rövidebb ideig tart, aminek köszönhetően hidegebb a folyékony oxigén, több fér belőle a rakéta üzemanyagtartályaiba, ezért több teljesítményt lehet kinyerni belőle. A lábak és az hajtóművek mátrixai (oktaweb) új, fekete hőálló festékkel vannak lefestve. Mindhárom visszatérő rakéta megkapta az új titán szárnyakat, az oktaweb eddigi hegesztését csavarozott struktúra váltotta fel, és úgy tűnik, hogy változtak a középső elem megerősítései és az összekapcsolások, ez utóbbiak jóval nagyobbak és erősebbek.
Ha minden jól megy, nem jön közbe semmilyen műszaki hiba, akkor a keddi (vagy az időjárás miatt inkább szerdai) start után ismét látványos landolásra lehet számítani: a rakétát alkotó mindhárom Falcon-9 első fokozat visszatér, kettő a Cape Canaveral légibázis landolóhelyein, a harmadik (a középső) az Atlanti-óceánon, az Of Course I Still Love You nevű drónhajón landol majd.
Eredetileg az Arabsat 6A előttre volt időzítve az amerikai légierő (USAF) STP-2 demonstrációs küldetése, amely jelenleg úgy néz ki, hogy nem indul májusnál hamarabb. Az STP-2 a két oldalsó gyorsítófokozatot újra fogja használni a mostani, második Falcon Heavy fellövésről, de a SpaceX az STP-2-höz új középső magot épít, mivel a mostani landolás nagyon nehéz lesz (kevés üzemanyagot visz a rakéta, visszatérésnél minden eddiginél nagyobb sebességgel lép majd be a légkörbe belépés), ezért nem magabiztosak, hogy ha vissza is nyerik, használható állapotban lesz. Az Arabsat 6A és az STP-2 után a jövőben több küldetés vár majd a Falcon Heavy-re: csak 2020-ban három várható (AFSPC-52, ViaSat-3, AFSPC-44).

Cikkünk pontosításához olvasónk, Kovács Krisztián nyújtott nagy segítséget.

Összeszedtük, mit lehet jelenleg tudni a SpaceX-űrhajó felrobbanásáról, és a lehetséges következményekről. Az egész privát űriparra hatással lehet a baleset.
Sikeres landolás után az erős hullámok miatt a tengerbe zuhant, de Elon Musk szerint a hajtómű rendben lehet.
Hibátlanul ment minden a SpaceX nehéz rakétájának második küldetése során, mindhárom Falcon-9 rakéta épségben visszatért, az arab műhold pályára állt."
224,techtud,"Az elmúlt hetekben lecserélték a szegedi lézerkutató vezetőjét egy bankszektorból jövő emberre, aki - forrásaink szerint - kinevezett valakit az intézet egyszemélyes átvilágítására a kutatókat és az irányító testületet megkerülve, hogy aztán politikai döntéssel a magyar tudományban hatalmas pénznek számító 20 milliárd forintot adjanak nekik egy olyan új projektre, amelynek még messze nincs bevett módszertana, a benne rejlő lehetőségekkel szemben pedig komoly kételyek vannak a tudományos életben. A felmondott kutatók szerint a vezető kinevezésének gyakorlata sem az európai gyakorlatnak megfelelő, emellett tartanak attól is, hogy átírják az európai jelentőségűnek szánt intézet küldetését is.
A szegedi ELI-ALPS kutatóintézet körüli válság idáig nem kapott nyilvánosságot, pedig március 27-én a kormányzati döntések miatt egyszerre három – két német és egy magyar – neves kutató azonnali hatállyal lemondott a szegedi lézerkutató központ tanácsadó bizottsági tagságáról. A levél, melyben erről tájékoztatják a bizottság elnökét, az Indexhez is eljutott.
Ebben a kutatók (Faigel Gyula, Széchenyi-díjas fizikus, az MTA rendes tagja; Reinhard Kienberger, a müncheni műszaki egyetem professzora; Gerhard G. Paulus, a Jénai Friedrich Schiller egyetem világhírű részecskefizikusa), miután külön hangsúlyozzák, hogy a tervezett egyciklusú lézerrendszer a tudományos életben előzmények nélküli, és „megalapozhatja a világhírét egy kisvárosnak Magyarország déli részén”, súlyos aggodalmukat fejezik ki a friss döntésekkel kapcsolatban.
Mély megdöbbenésünkre a létesítményt és hírnevét fenyegető azonnali kockázatokról szereztünk tudomást
– írják, és négy „vörös vonalra” hívják fel a figyelmet. Szerintük elfogadhatatlan, hogy:
Ezek egyikéért sem kívánunk felelősséget vállalni. (...) Őszintén reméljük, hogy a létesítmény visszatér az elfogadott sztenderdekhez és az elfogadott küldetéséhez
– fogalmaznak lemondó levelükben.
A szegedi lézerkutató központként emlegetett ELI-ALPS az egyébként súlyosan alulfinanszírozott magyar tudomány legnagyobb és legköltségesebb projektjeként épült meg, illetve épül továbbra is, hiszen több határidő-módosítás után jelenleg úgy áll, hogy 2021-ben lesz kész teljesen a beruházás. A 80 milliárd forintos költségvetés 85 százaléka EU-s forrásból jött, a többi magyar állami pénzből, és az intézmény fenntartása sem olcsó, kb. évi 7 milliárd forint, amit nagyobb részben nemzetközi projektekből kellene fizetni – és ugyan egy-két kisebb kutatás már beindult, ilyenek egyelőre kevésbé jönnek, mint azt eredetileg remélték.
Pedig a fizika, biológia, kémia, orvos- és anyagtudományok területén is használható központ elvileg a világ minden részéről érkező kutatóknak rendelkezésére áll, elsődleges célja, hogy egyedülálló berendezéseivel a lehető legnagyobb ismétlési frekvenciával biztosítson fényimpulzusokat. „Ez nem olyan beruházás, amivel Európához felzárkózunk, hanem ezzel Európa zárkózik fel a világhoz, ez elhelyezi a várost a tudományos térképen, sőt, talán ki is emeli ott” – hangsúlyozta Orbán Viktor a 2017-es hivatalos átadáson.
A mostani felmondásokhoz vezető út február 22-én kezdődött, amikor a kutatóintézet vezetőjének Jakab Lászlót nevezték ki. Jakab korábban a Nemzeti Vagyonkezelő gazdasági főigazgatói, valamint a Citibank Befektetési Szolgáltató Kft. elnök-vezérigazgatói posztját töltötte be, tudományos múltja nincs. (Frissítés: az intézet előző vezetőjéről, Lehrner Lórántról is tudni kell, hogy közgazdász, aki több mint 15 évet töltött el a vállalati és befektetési banki szektorban, ""a magyar EU-elnökség alatt pedig integrációs elnökhelyettes volt, ezért kiváló szakmai kapcsolatokat ápolt uniós kutatási műhelyekkel"" - írták róla) A március 8-i Magyar Közlönyben ezután megjelent egy Orbán Viktor által szignózott kormányhatározat, mely több tételben összesen több mint 20 milliárd forintot rendel a szegedi tudományos célokhoz.
Ezt a lézerközpont kihasználtságnövelésével indokolják, ami annak fényében érthető lehet, hogy a korábbi várakozásokkal szemben információink szerint nagyon nehezen halad a nemzetközi együttműködések kialakítása. Igazán komoly nagy európai projektek egyelőre nem jöttek Szegedre, és
bár kineveztek egy külön ELI-nagykövetet, a „lézerdiplomata” idáig nem sokat ért el.
Franciaországban például egyértelműen elutasították az együttműködési terveket, ami összefügghet tágabb politikai okokkal, Magyarország mostani megítélésével is, ahogy az MTA-kutatóintézetek elvétele sem növelte feltétlenül a bizalmat.
A most megítélt 20 milliárd forint érzékeltetéséhez érdemes tudni, hogy a Magyar Tudományos Akadémia kutatóintézeteinek hónapok óta húzódó bedarálása hasonló nagyságrendről szól. Palkovics tőlük 17 milliárd forintot tart vissza, vagyis miközben a magyar tudomány legfőbb intézményrendszerének a túlélése is kérdés, most egyetlen tollvonással egyetlen szegedi kutatás hasonló összeget kap, méghozzá a tudósokkal történt egyeztetés, szakmai értékelés és pályáztatás nélkül.
A kormány akarja eldönteni, hogy a magyar tudósok mit kutassanak: az alapkutatások helyett az innovációra adna pénzt.
Ez elviekben is teljesen idegen a tudományfinanszírozás normális működésétől, de a konkrét döntés ennél is furcsább. Több mint 20 milliárd forintot ugyanis egy bevallottan még kísérleti szakaszban lévő pilotprojektre adnak. Ez a Molekuláris Ujjlenyomat Vizsgáló Központ, ami a kormányrendelet értelmében idén 2,7 milliárdot, 2024-ig pedig további 17,9 milliárd forintot kap majd.
A „molekuláris fingerprint” teljesen új módszer. Elsősorban a korai rákdiagnosztikában fűznek hozzá reményeket, de még nagyon korai fázisban tart a fejlesztése. Így az, hogy ténylegesen mi várható tőle, még nem tudható, a hazai onkológiában például meghatározó vezetők is hályogkovács dolognak tartják.
Hasonló pilotprojektre jellemzően néhány millió forintot szoktak adni, nem 20 milliárdot, a magyar kutatásfejlesztésben meghatározó összeget.
A kormányhatározat ezen a 20,6 milliárdon kívül megítélt a szegedi egyetemnek is 3,6 milliárd forintot egy nukleáris hulladékkezelési projektre. Ez az amerikai partnerekkel tervezett projekt elsősorban a szegedi rektor Szabó Gáborhoz kötődik, a 20 milliárdos molekuláris ujjlenyomatos téma pedig Krausz Ferenc, a németországi Max Planck Kvantumoptikai Intézet korábban már Nobel-díjra is esélyesnek gondolt igazgatójához.
A megítélt nagy összegű egyedi támogatások jól passzolnak Palkovics László innovációs miniszter azon céljához, hogy a tudományos testületeket megkerülve, kormányzati döntéssel részesítsenek előnyben néhány nagy alkalmazott kutatási területet.
Az összeg nagyságrendje, és az, hogy ebben az esetben egy kifejezetten ellentmondásos megítélésű pilotprojektet dobnak meg a magyar kutatásfejlesztésben óriásinak számító összeggel, miközben más tudományágak a túlélésükért küzdenek a törvény szerint amúgy nekik járó egy-kétmilliárd forintok önkényes visszatartása miatt, minden korábbinál élesebben jelzi ennek a tudománypolitikának a végletességét.
Ez alapján úgy tűnik, hogy a kormány úgy ítéli meg, a tudományos közösségnél jobban el tudja dönteni, hogy a fejlesztés alatt álló technológiák közül mi mennyit ér, és mennyit érdemes reszkírozni az innovációjukkal. A kiemelt projekttámogatásoknak mellékesen politikai céljuk is lehet: a szegedi egyetem politikai kinevezéseire több példa is volt mostanában, és a pluszpénz jól jön a Botka László MSZP-s polgármester utáni szegedi korszakban bízó, arra készülő Fidesznek.
Palkovics abban is bízhat, hogy a döntéssel megnyer magának néhány érintettet az MTA-átalakítással kapcsolatban. Talán még németországi viszonylatban is: másfél hónapja német tudományos intézmények jelezték, hogy nagyon aggasztónak tartják az Akadémia átalakítására tett kísérletét, mire Palkovics meginvitálta őket, hogy elmagyarázza a terveket, most pedig egy Max Planck-os igazgató óriásprojektjét finanszírozza meg.
Hogy ez nem lesz ilyen egyszerű, azt egyértelműen jelzi a mostani tiltakozás és a lemondások. Faigel Gyula mellett a board két nagy tekintélyű német tagja távozott, levelük pedig kertelés nélkül figyelmeztet, hogy az átalakítások felrúgják a nemzetközi tudományos szokásokat, és elfogadhatatlanok. 
Az ELI-ALPS működésének sarokpontja, hogy a szervezetet egy nemzetközileg elismert tudósokból álló tanácsadó testület támogatja: a jelen esetben 20 tudósból álló testület javaslatai alapján hozza meg a tudományos vezetés a döntéseit. Az új vezető ezt megkerülve bízott meg egy személyt az átvilágítással, ahol összeférhetetlenség is felmerült, írták a tudósok a lemondó levelükben.
Illetve
A NEMZETKÖZI TANÁCSADÓK ELFOGADHATATLANNAK TARTJÁK, HOGY MILLIÁRDOS KÖZPÉNZEK ELKÖLTÉSÉRŐL DÖNTSENEK A FEJÜK FÖLÖTT PÁLYÁZTATÁS ÉS ELŐZETES TUDOMÁNYOS ÉRTÉKELÉS NÉLKÜL.
A felmondás és az egész jelenség több kutató szerint annak a tökéletes példája, miért rossz, ha tudományos szempontból nem megfelelő szervezeti struktúra alakul ki, és ha a legfelső vezetés tudományos szempontból inkompetens. Szerintük a lézerkutató központhoz való kormányzati hozzáállás pont azokat a jeleket mutatja, amik a Magyar Tudományos Akadémia esetében is problémát jeleznek: a tudományos közösség megfelelő kontrolljának hiánya, előkészítetlen döntések, a tudományos közösség véleményének negligálása."
225,techtud,"A gorillák különleges módon foglalkoznak halott társaikkal, állapította meg egy tudományos kutatás, amely ennek a viselkedésnek a veszélyeire is figyelmeztetett.
Ruandában és Kongóban a tudósok megfigyelték, hogy a gorillák néha órákra összegyűltek egy-egy halott állat körül, szemlélték, szagolgatták, babusgatták és nyalogatták. Néhányan agresszív viselkedést is mutattak.
A tanulmány szerint azonban ez az érdeklődés kevéssé függött attól, hogy a halott gorilla korábban tagja volt-e a csoportnak vagy sem.
A Dian Fossey Gorilla Alapítvány, a Kaliforniai Egyetem, az Uppsalai Egyetem és a Kongói Természetvédelmi Intézet kutatói a ruandai Vulkán Nemzeti Parkban élő hegyi gorillák viselkedését figyelték meg és vették filmre két gorilla halálát követően. A kongói Nemzeti Parkban egy keleti gorillacsapat viselkedését tanulmányozták egy gorilla halálát követően. A kutatók várakozásaival ellentétben minden esetben nagyon hasonló viselkedést tapasztaltak a halott gorillával kapcsolatban, függetlenül attól, hogy a gorillák szoros kapcsolatban álltak-e vele, vagy sem."
226,techtud,"Hosszú távon káros hatásai lehetnek az ultraibolya sugárzásnak a szemre, és különböző szembetegségek gyakoriságát is növelheti – mondta Schneider Miklós, a Semmelweis Egyetem szemészeti klinikájának adjunktusa, az M1-nek adott interjúról az MTI számolt be. 
A szürkehályog, kúszóhályog és bizonyos daganatok gyakoriságát is növelheti a káros sugárzás, mondta el a szakember. Rövid távon is érheti túl sok uv-sugárzás a szemet, például egy sítúrán. Ilyenkor védelem nélkül néhány óra alatt nagyon nagy energiájú uv-sugárzást kell elnyelnie a szem szaruhártyájának, amikor az megéghet, ezt nevezik hóvakságnak. Ez az egyetlen rövid időn belüli káros hatás, ami azonban spontán regenerálódik.
A szakorvos szerint a védekezéshez a legfontosabb a megfelelő uv-szűrős napszemüveg, ami blokkolja az uv-sugarakat. Az ár nem szempont, mert az uv-szűrő olcsó technológia, és minden optikai termékbe belerakható."
227,techtud,"Most már biztosra vehető, hogy az ország kedvenc fehér gólyája, Báró elpusztult. Nagy valószínűséggel áramütés érte vagy lelőtték. 
Báró volt hazánk egyik legismertebb fehér gólyája. Az őrhalmi iskolán épített fészkét korábban bekamerázták, így bárki nyomon követhette az életét. Magára a madárra is jeladót szereltek (az összes jeladós madarat itt találja), így nyomon követhető volt például az, amikor tavaly augusztusban a költöző madár (és öt fiókájából az életben maradt négy) elindult délre.
A fehér gólya mindig az elsők között érkezett haza, azért, mert ő nem repült el Kelet-Afrikába vagy még távolabb, mint társai, hanem a Közel-Keleten töltötte a telet. A madártani egyesület aktivistái idén is várták, ám a madár nem jelentkezett.
Orbán Zoltán, a Magyar Madártani és Természetvédelmi Egyesület szóvivője azt mondta: a gólya nem természetes úton – kora vagy végelgyengülés miatt – pusztult el. Báróval a feltételezések szerint baleset végezhetett. Fészkét egy másik gólyapár már el is foglalta."
228,techtud,"Több mint négyszáz szakértő részvételével zajlik az ötletelés arról, hogy Magyarország mihez kezdjen a mesterséges intelligenciával (MI). A tavaly októberben erre a célra létrejött MI koalíció lenyűgözően sokféle felvetést igyekszik kidolgozni, megkeresni a bennük rejlő lehetőségeket, a technológiától és alkalmazásoktól a nemzetközi együttműködéseken át egészen az oktatásig. Kiemelten foglalkoznak etikai és adatvédelmi kérdésekkel, de a tervek közt megtaláljuk azt is, hogy miként lehetne bevonni a mélyszegénységben élőket a hazai MI-fejlesztésbe. A gépi algoritmusok betanításában szinte bárki részt tud venni, például amikor azt kell megmondani a számítógépnek, hogy egy adott fényképen mi látható.
Most a projektcsapatok végiggondolják a felvetéseket, kidolgozzák a részleteket, aztán előterjesztik a többiek felé az eredményt. Az eredmény egyfajta sorvezető lesz az ország őszre várható MI-stratégiájához, erre épülhet az állam intézkedési terve az MI-hez kapcsolódó fejlesztésekről, pályázatokról.
Ha egy vállalkozás, egy kormány vagy egy nemzetgazdaság jó ütemben és jó logikával nyúl a mesterséges intelligenciában rejlő lehetőségek felé, akár évtizedes hátrányt dolgozhat le, vagy évtizedes előnyt szerezhet a versenytársaival szemben
– mondta Jakab Roland, a MI Koalíció elnöke, az Ericsson regionális igazgatója. Először azonban az MI alkalmazását akadályozó törvényekre és szabályozásokra igyekeznek rámutatni. Van például olyan, még a 90-es években meghozott szabályozás, amely az ügyfélszolgálatokon bizonyos tevékenységeknél megköveteli az emberi munkát, pedig ugyanerre a feladatra több száz országban alkalmaznak csetbotokat, így a hazai szolgáltatók lemaradásban vannak, kevésbé hatékonyak. Az adattörvény is óriási kérdés, hogy ki és miként férhessen hozzá személyes információkhoz, hogyan lehet a névtelenséget garantálni. A mesterséges intelligencia kihasználása szempontjából sok múlik azon, hogy mennyire vagyunk megengedők vagy szigorúak.
A mesterséges intelligencia legfőbb infrastruktúrája az adat.
Egy szuperszámítógép is hasznos, mert nagyon fel tudja gyorsítani a kritikus adatokon elvégzett kutatás-fejlesztést, de ennél sokkal fontosabb, hogy legyen összegyűjtve és megfelelően tárolva a jó minőségű, kutatható adat. „Meg kell találni az egyensúlyt az ország és az egyének szuverenitásának védelme, valamint az információk megosztásából, elemzéséből származó társadalmi hasznok között.”
A mesterséges intelligencia kutatásának globális versenyében vannak kimutatható hangsúlyok egy-egy ország esetében, például Kínában nagy erőfeszítéseket tesznek az arcfelismerés terén, Skandináviában pedig az egészségügyi kutatásokat részesítik előnyben, de senki sem specializálódik, nincsenek leosztott lapok, amelyekből Magyarországnak is húznia kell. Sok az együttműködés, és vannak, akik matematikai modelleket fejlesztenek, mások a ráépülő alaptechnológiát, vagy képfelismerőt a technológiára, vagy alkalmazást a képfelismerőre. Az 5G hálózatok kiépítése is elindult, amely a jövőben még inkább felgyorsul, ez pedig magával hozza az önfejlesztő rendszereket, és a gépi tanulás hálózatokba való beépítésének igényét is.
Az alkalmazások terén még mindenki csak tapogatózik.
Nagy szakadék van aközött, ami technológiailag elérhető, és amit ténylegesen felhasználnak valamire, éppen ezért is igyekszik az MI Koalíció bemutatni a hazai vállalkozásoknak, hogy mi minden működik már. Jakab Roland szerint van egy olyan általános tévhit is, hogy az MI bevezetése hatalmas befektetés, komoly felkészültség kell hozzá. Ez csak akkor igaz, ha egy vállalkozás mindent MI-vel szeretne lefedni, például egy üzem ezzel optimalizálná a teljes gyártósorát, vagy az ügyfélszolgálaton kiváltanának minden emberi munkaerőt.

Az MI azonban olyan a vállalkozásoknak, mint az áram. Nem önmagában eszköz, hanem egy technológia, amely meghajt bizonyos eszközöket. Ezzel a hasonlattal élve, igen, nehéz bevezetni az általános világítást és az áramhajtású gépeket egy olyan szövőüzembe, ahol kézi hajtású gépek vannak. De ez nem jelenti azt, hogy ne használhatnának zseblámpát. Jakab Roland szerint ma pont ez történik, rengeteg olyan önállóan használható eszköz van, amelyek már mesterséges intelligenciával hajtottak, és ezek közül nagyon sokhoz nem kell nagy befektetés.


Ilyenek például:

Ezek mind olyan kisebb termékek vagy szolgáltatások, amelyek egyszerűen letölthetők, előfizethetők, és nemcsak a költség kiszámítható, hanem a belőle származó előny is. Emellett futnak az olyan nagyobb ívű, mérnöki szemmel is rengeteg áttörést hozó projektek, amelyekből például az önvezető autók és a személyre szabott gyógyterápiák piaca fejlődhet ki.
Az már látható a mesterséges intelligencia iránti globális érdeklődésből, hogy az oktatásával is foglalkozni kell, mert jóval több szakértőre lenne igény. De ez nem magyar probléma, mutatott rá Jakab Roland. Az egész világban úgy berobbant ez az új technológia, hogy mindenki csak kapkodja a fejét, hogy mit is tanítson egyáltalán, miközben globális verseny van a tehetségekért, csillagászati fizetésekkel.

(Címlap és borítókép illusztráció: szarvas / Index) 
"
229,techtud,"A Reuters értesülései szerint az Apple zene streaming szolgáltatása, az Apple Music megelőzte az Egyesült Államokban a Spotify-t előfizetők számában. A Reutersnek nyilatkozó bennfentes szerint februárban az Apple-nek 28, a Spotify-nak pedig csak 26 millió előfizetője volt.
Mindkét szolgáltató 9,99 dollárt kér egyhavi előfizetésért az Egyesül Államokban. A Spotify-on azonban még mindig több zenét játszanak le a tengerentúlon az ingyenes reklámalapú szolgáltatásuknak hála. Elemzők szerint az Egyesült Államokon kívül a Spotify jobban áll előfizetők terén. A hírt egyik cég sem kívánta kommentálni. "
230,techtud,"Az ígéretek szerint hamarosan nyilvánosságra hozzák az első képet egy fekete lyukról, számolt be a Reuters. A fekete lyukak gravitációja annyira erős, hogy hagyományos értelemben véve semmi, még a fény sem tud távozni belőlük – innen ered a nevük is. Azonban most nagy bejelentésre készül az Egyesült Államokban a National Science Foundation, ugyanis végre meghozhatja a gyümölcsét a 2012 óta futó Event Horizone Telescope (Eseményhorizont Teleszkóp) projekt, amely célja a fekete lyukak közvetlen környezetének vizsgálata. Mivel a fekete lyukaknál a felszín nem értelmezhető, eseményhorizontnak nevezik azt a pontot, ahonnan már nincs visszatérés, az ezt átlépő anyag menthetetlenül a fekete lyuk részévé válik.
A nemzetközi projektben több mint 200 ember vett részt, és közép-európai idő szerint szerdán délután 1-kor fogják a nyilvánosság elé tárni az eredményeket. Az egyik fekete lyuk, amit lencsevégre kaptak a tudósok a galaxisunk közepét alkotó Sagittarius A*, amely tömege a Nap négymilliószorosa. 
A másik célpont pedig egy közeli galaxis közepét alkotó, szintén szupernehéz fekete lyuk. A képeket valójában nem egy teleszkóppal készítették, hanem a Föld különböző pontjain elhelyezett teleszkópok egész hálózatával alkották meg az első fotót egy fekete lyukról. Mivel a fekete lyukak nem bocsátanak ki fényt, ezért a képen valószínűleg csak egy fénygyűrű fog látszódni, ahogy a fekete lyuk extrém gravitációja meghajlítja a beérkező fényt. "
231,techtud,"A világon először figyelték meg kutatók, hogy egy háromujjú szkink tojást rak, majd három héttel később elevenszüléssel utódot hoz világra, írja a Guardianre hivatkozva az MTI.
A felfedezés a Sydney-i Egyetem kutatóinak köszönhető, a kutatás vezetője Camilla Whittington, a Biology Letters folyóiratnak azt nyilatkozta,
ez volt az első eset, hogy bárki elevenszülést figyelt meg és ugyanabból a terhességből tojásrakást egy gerinces állat esetében, ez igen-igen szokatlan.
Whittington szerint a kutatók tudatában vannak annak, hogy
e fajok kissé furcsák, mivel kétféle módon szaporodnak: egyes területeken, például az Ausztrália északi részén élő szkinkek elevenszüléssel, a keleti országrészben, Sydney térségben honosok tojásrakással.
""Azt azonban nem tudtuk, hogy egyes egyedek képesek arra, hogy válasszanak aközött, hogy tojást raknak vagy megszülik utódaikat. Elképesztő dolog"" - mondta.
Korábbi kutatásból már kiderült, hogy ha a sydney-i szkinket északra viszik, akkor is tojást rak, és ha az északon élők délre kerülnek, elevenszüléssel hozzák világra csemetéjüket.
""Kíváncsi lennék arra, mi történik akkor, ha pároztatunk egy tojásrakót egy elevenszülővel - mit fognak fiaik vagy lányaik csinálni?"" - tette fel a kérdést Whittington.
Egy Dél-Ausztráliában élő másik szkinkfajtáról szintén kiderült, hogy kétféle módon szaporodik. A bougainville-i szkinkek Kangaroo-szigeten elevenszülők, ám ugyanezen faj, ha a kontinensen él, tojást rak.
A világon csak igen kevés hüllőfajról ismert, hogy mindkét szaporodási módot alkalmazza."
232,techtud,"Egyedül vagy, magányosnak érzed magad, szeretetre vágysz, és rád mosolyog a szerencse: találkozol egy csodálatos emberrel. Rád szakad a boldogság és az elégedettség; úgy érzed, hogy végre sikerült elérned a természetes létállapotodat.
Aztán néhány hónappal később a partnered megölel, és azt mondja, hogy szeret – téged pedig megmagyarázhatatlan idegesség fog el, és arra gondolsz, valami szörnyűség fog történni. Hiába próbálsz boldognak tűnni, és hiába tudod, hogy semmi okod a szorongásra; egyre nehezebb elrejtened az idegességedet, sőt, megmagyarázni sem tudod. Oda a kiegyensúlyozottságod. A következő hetekben egyre nyugtalanabb leszel; az ösztöneid azt súgják, hogy baj lesz; valami történni fog; valami, amit egész életedben megpróbáltál elkerülni.
Aztán a betonstabilnak hitt kapcsolatban repedések mutatkoznak, és üvölteni szeretnél, de nem találod a szavakat; mert szenvedsz, de nem érted, hogy miért. Hogy is értenéd? Az érzéseink ritkán racionálisak. Megmagyarázhatók, de kevés közük van a tudatos gondolkodáshoz – csak annyi, hogy ugyanazokon az agyi áramkörökön fut mindkettő, és ez jó nagy zűrzavart okoz.
A fentebb vázolt esetben az történik, hogy öntudatlanul működésbe lép a szervezet ösztönös védekező mechanizmusa. A személyiségünknek ez a része próbál megvédeni minket a ránk váró szörnyűségektől. De ennek semmi köze a racionalitáshoz: ezek az ingerek az úgynevezett érzelemközpontban, más néven a limbikus rendszerben alakulnak ki. Evolúciós szempontból ez az agy legöregebb része; nem hűvös számításokkal, hanem forró érzelmekkel dolgozik. Ezt az agyterületet a környezeti jelek ingerlik, megkerülve a racionális döntéshozatalért felelős agyi áramköröket. Hiába tudjuk ésszel, hogy szükségünk van másokra és mások szeretetére;
az ösztöneink szerint szomorúnak és magányosnak lenni kevésbé veszélyes, mint hagyni, hogy valaki túl közel kerüljön és megsebezzen.
A jelenség mozgatórugóit egy brit pszichoanalitikus, John Bowlby (1907-1990) írta le. Mielőtt rátérnénk a mechanizmus ismertetésére, érdemes pár szót mondani Bowlbyról is. Felső-középosztálybeli brit családba született, vagyis nem kellett nélkülöznie – legalábbis anyagi értelemben. Csakhogy a korabeli nevelési elvek úgy tartották, hogy a túlzott figyelem elkényezteti a gyereket. Bowlby naponta egy órát találkozott az anyjával, teaidőben, és négyéves koráig dajka nevelte. Később bentlakásos iskolába került, ami komolyan megviselte, és nem érezte jól magát. Nem csoda, hogy pszichológiai tanulmányai után egy beilleszkedési nehézségekkel küszködő gyerekekkel foglalkozó iskolában kötött ki. Az itt szerzett tapasztalatai ösztönözték arra, hogy vizsgálni kezdje, hogyan hatnak a gyermekkorban szerzett tapasztalatok a személyiség fejlődésére; ebből nőtte ki magát az, amit ma kötődéselmélet (attachment theory) néven ismerünk.
Bár Bowlby elsősorban a gyermekek lelki kötődésével foglalkozott, a megfigyelései felnőttekre is alkalmazhatók – sőt, ott teljesednek ki igazán. Bowlby megfigyelte, hogy a gyerekek milyen szélsőségesen reagálnak arra, ha elszakítják őket a szüleiktől: sírnak, kapaszkodnak beléjük, vagy kétségbeesetten keresik őket. Mindent megtesznek, hogy elkerüljék az elszakadást és helyreállítsák a kapcsolatot. A korabeli pszichoanalitikusok ezeket gyerekes védekező mechanizmusnak tartották, amik az érzelmi megrázkódtatást kompenzálják. Bowlby viszont észrevette, hogy ez nemcsak az emberekre, hanem más emlősökre is jellemző; ezért gondolkodott el rajta, hogy a kötődésnek evolúciós okai lehetnek. 
Az állatvilágban a kötődés a túlélés záloga volt. Hasonlóan az újszülött gyerekekhez, sok kisállat sem tud gondoskodni magáról; az idősebb és tapasztaltabb szülők védelmére szorulnak. Azokban az állatokban, akikben a legerősebb volt a kötődés – vagyis a szüleik közelében maradtak –, jóval nagyobb eséllyel érték meg a felnőttkort.
Ezt nevezte Bowlby kötődési viselkedési rendszernek (attachment behavioral system). A rendszert a természetes kiválasztódás szabályozta: akikben gyengébb volt a kötődés, hamarabb elhullottak, míg a ragaszkodóbbak elérték az ivarérettséget, és tovább örökítették a génjeiket.
Bowlby szerint a kötődési rendszer alapkérdése az, hogy a személy, akihez kötődünk, a közelben van-e, elérhető-e, és figyelmet fordít-e ránk. Ha a gyermek úgy érzi, hogy ezek a feltételek teljesülnek, boldog, és biztonságban érzi magát; neki ez a szeretet megnyilvánulása. Ha ez az érzés megvan, jóval bátrabban deríti fel a környezetét, hamarabb kezdeményez kapcsolatot másokkal. Ha viszont nem érzi, hogy mindezt megkapná, szorongást érez, és kétségbeesetten keresni kezdi a biztonságot nyújtó figurát.
A pszichikai és fizikai kötődés meglététől függően a gyermek kialakíthat egy bizonyos fokú elégedettséget – vagy épp ellenkezőleg, stresszesen reagál. A gyerekeknek a szülők istenfigurák, akiktől az életben maradásuk függ. El lehet képzelni, mit élnek át, ha azt látják, hogy ez az istenfigura maga is kétségbeesett; ha rájuk kiabálnak, amikor a közelségére vágynak; vagy nem biztonságot kapnak tőlük, csak lelki vagy fizikai erőszakot. Vagyis
a személy, akihez a leginkább kötődnek, azt testesíti meg, amitől a legjobban rettegnek.
Egy kétségbeesett szülő nem tud megnyugtatni egy rémült gyereket. Ilyen helyzetekben a kötődési rendszer nem tudja ellátni a funkcióját, így a gyerek nem menekülhet el a szorongást keltő környezet elől, és a szülőhöz sem fordulhat segítségért. Legrosszabb esetben épp a szülő viselkedése fokozhatja a gyerek szorongását, és késztetheti arra, hogy elkerülje a szorongás forrását – vagyis azt a személyt, akihez a legjobban kötődne.

De mi köze ennek a felnőttkori párkapcsolatokhoz? Az, hogy az ilyen környezetben nevelkedett gyerekek hiperérzékenyek lesznek a fenyegető, szorongást kiváltó környezeti visszajelzésekre, és

épp a biztonságot nyújtó kötődés lesz az, ami rémülettel tölti el őket, így kerülni fogják a kötődést és az intimitást.
A fejlődéspszichológus Mary Ainsworth laborkörülmények között is vizsgálta ezt a jelenséget az 1970-es években. A kísérletsorozatot ma különöshelyzet-paradigmaként (strange situation paradigm) említi a szakirodalom. Eszerint háromféle kötődési stílust különíthetünk el: biztonságos kötődés (secure attachment), bizonytalan kötődés (insecure attachment) és dezorganizált kötődés (disorganized attachment). A biztonságos kötődésű gyerekek az anyjuk mellett biztonságban érzik magukat, de ha a szülő eltávolodik, akkor megijednek, sírnak, és megpróbálnak újra kapcsolatba kerülni vele.
A bizonytalan kötődésnek több árnyalata is van: az egyik ilyen az elkerülő (avoidant), a másik a félelemteli (fearful) kötődés. Az elkerülő kötődésű babák általában nem kötődnek túlságosan a szüleikhez, és idegenekkel is nagyjából ugyanolyan barátságosak, és ha valami baj történik velük, nem futnak oda a szüleikhez, inkább elkerülik őket. A félelemteli kötődés általában ijedtséggel társítja az intim közelséget. (A dezorganizált kötődés külön fejezet; ez egy szélsőséget ír le, ami többnyire bántalmazott gyerekeknél fordul elő.)
A kísérletben részt vevő gyerekeknél megfigyelték, hogy néha megközelítik a szüleiket, de egy pillanat múlva lefagynak és visszahúzódnak; mások viszont csak céltalanul tébláboltak. Egyesek a szüleikkel bensőséges viszonyt ápoltak, de idegenekkel szemben sokkal tartózkodóbbak voltak. Ugyanezeket a jelenségeket felnőtteknél is megfigyelhetjük, akik egyszerre vágynak az intimitásra, és fogja el őket kényelmetlen szorongás, ha megkapják azt. Vagyis
egyszerre érzik azt, hogy „gyere ide”, és azt, hogy „takarodj”.
Az érintettek sokszor nem is értik, hogy miért viselkednek így, de a személyes, szakmai és romantikus kapcsolataikat egyaránt megkeseríti, hogy mindenki félreérti a viselkedésüket. Fogalmuk sincs róla, hogy ők maguk tartanak távolságot és utasítják el a másikat. Ami egykor evolúciós előnyt jelentett, és a túlélés garanciája volt, felnőttkorban megbosszulja magát.
A gyermekkori sokk lehetett fizikai bántalmazás vagy ijesztő szülői viselkedés. Az utóbbi nem mindig szándékos: egy depressziós vagy mentálisan sérült szülő önmagában elég ijesztő lehet a gyereknek, mert rájön, hogy nem számíthat tőle védelemre vagy biztonságra. Ha a szülő nem ad érzelmi reakciót a gyermek kötődési igényeire, és nem validálja a gyermek érzelmi igényeit, az az egész életére kihathat. A gyerek felnőttkorában nem tudja azonosítani és kordában tartani az érzelmeket, így nehezére eshet az egészséges, kölcsönösségen alapuló kapcsolatok fenntartása.
Ez ellen csak akkor lehet valamit tenni, ha az érintett felismeri, hogy min megy keresztül. De hogyan lehet felülkerekedni mindezen?
A kötődési problémákkal való szembenézést megnehezítheti, hogy az irracionalitása miatt sokan hülyének, kívülállónak, ufónak érzik magukat tőle. Pedig ez egyáltalán nem ritka: becslések szerint csak az Egyesült Államokban 47 millió embert érint az ebből fakadó szorongás. Viszont nehéz felismerni, ha valakinek ilyen problémája van, mivel ezek a jelek gyakran csak akkor mutatkoznak meg, ha jobban megismerjük a másikat. Alighanem megdöbbentően magas a kisebb-nagyobb kötődési nehézségekkel küszködők száma.
Mielőtt elkezdenénk azokra irigykedni, akiknek boldog gyermekkoruk volt, tele szülői szeretettel, ami miatt biztonságosan tudnak kötődni másokhoz, nem árt tudni, hogy ez sem garancia semmire. Akikben nem alakul ki ideges szorongás a környezeti tényezők miatt, azokat váratlan sokként érheti egy komoly betegség, vagy a munkájuk elvesztése. És még a biztonságos kötődésből is könnyen félelemteli lehet, ha a biztonságot jelentő szülő váratlanul meghal.
A kötődési nehézségekkel küszködő ismerőseinknek nagy segítség lehet, ha támaszkodhatnak ránk, amíg tisztába kerülnek magukkal és a lelki tusakodásaik valódi természetével. Előfordulhat, hogy a félelemteli kötődésű barátaink szélsőségesen reagálnak, ha úgy érzik, megbántottuk őket, de nem tehetnek róla: ezek csak a rossz tapasztalatokban gyökerező reflexek. Tartsuk észben, hogy a bántó viselkedésük nem szándékos, és ne vegyük személyeskedésnek; talán ez a megértés segíthet a legtöbbet abban, hogy biztonságos kötődéseket alakíthassanak ki.
(Psychology Today | Very Well Mind | Illinois University | The Conversation)

(Címlap és borítókép illusztráció: szarvas / Index)
"
233,techtud,"Kiválóan működik a Magyar Tudományos Akadémia kutatóhálózata, gyökeres átalakításra nincsen szükség – a megállapítás nem máshol áll, mint az MTA elsúlytalanítását épp a kutatóhálózat átalakításával indokló Palkovics László vezette minisztérium által indított vizsgálat összegzésében, írja a Népszava.
Az Innovációs és Technológiai Minisztérium ezzel láthatóan a tárca vezetőjének alaptételét cáfolja. A teljesítményértékelést a minisztérium kezdeményezésére az MTA végezte el, hazai és külföldi szakértők bevonásával. 
Palkovics szerint a kutatási eredmények nem jók, ezért volna indokolt „egységesen működtetni az eddig szétesett finanszírozási rendszert” – más kérdés, hogy a jelenlegi rendszert a Fidesz kormányzása alatt alakították át, bár a miniszter arról a régmúlt örökségeként beszél. Szerinte az MTA indokolatlanul egyszerűsíti le a helyzetet arra, hogy elveszik tőle a költségvetést.
Az értékelés szerint:
A szakértők által összeállított értékelés az MTA számára fontos érv lehet a Palkoviccsal zajló egyezkedésekben.
Az akadémia vezetése eltökéltebb, mint valaha: a kormánynak csak egyharmadnyi szenátusi helyet adnának, az intézeteket megtartják. Meghátrál a politika, vagy jön az államosítás?
A keddi elnökségi ülésen úgy döntöttek, hogy az Akadémián belül kell maradnia az intézethálózatnak
Az eredmények megerősítik, hogy az intézetek jól működnek, nem lenne szabad szétverni őket."
234,techtud,"Az Egészségügyi Világszervezet adatai szerint a világon 285 millió olyan ember él, aki látásában korlátozott. Magyarországon 80 ezer embert érint a probléma, nagyjából annyit, mint Szombathely teljes lakossága. Ők sok egyéb mellett a webes tartalmak használatakor is nehézségekbe ütköznek – ezen változtatna a #akadalymentesITs kampány."
235,techtud,"A Walk Free Alapítvány által rendszeresen összeállított globális rabszolgaságindex statisztikái szerint jelenleg a földön 40,3 millió embert tartanak fogságban és dolgoztatnak törvénytelenül, akaratán kívül. A rabszolgák 71 százaléka nő, 15,4 milliójukat kényszerházasságban tartják, míg a fennmaradó 24,9 millió embert kényszermunkásként dolgoztatják.
A rabszolgaság a harmadik világban a legelterjedtebb, de az egyébként gazdag országokban sem ismeretlen. Afrikában és Délkelet-Ázsiában általános problémát jelent, de a Közel-Kelet gazdag olajállamaiban, a volt szovjet utódállamokban, illetve Mongóliában is rendszeres. Ahogy várható, a fejlett világ tesz abszolút értékben a legtöbbet a rabszolgaság elleni küzdelemben, míg a közép-afrikai államok, Irán és Észak-Korea a legkevesebbet, azonban ha a GDP-hez viszonyítjuk a tettek erejét, már sokkal érdekesebb kép bontakozik ki.
Az ország gazdagságához mérten Grúzia, Moldova, Szenegál, Sierra Leone és Mozambik erején felül teljesít, míg Katar, Szingapúr, Kuvait, Brunei és Hongkong vagyona alapján sokkal hatékonyabban is védhetné az emberi szabadságot.
már ha akarná, és nem állna érdekében a rabszolgaság hallgatólagos eltűrése.
A legfejlettebb országok G20-as csoportja a statisztikák szerint 354 milliárd dollár értékben importál évente olyan termékeket, amelyek esetében felmerül a gyanú, hogy rabszolgák gyártották. És a lista tetején nem a legkevesebb hozzáadott értékű nyersanyagok vannak. A becslések szerint ebből az összegből 200 milliárd dollárt az elektronikai cikkek, 128 milliárdot a ruhák, 13 milliárdot a hal, 3,6 milliárdot a kakaó és 2,1 milliárdot a cukornád tesz ki.
A rabszolgamunka tehát érzékelhető részt vállal a globális gazdaságból, ezért az ENSZ fenntartható fejlődésről szóló Agenda 2030 című cselekvési tervei között kiemelt helyen szerepel a modern kori rabszolgaság felszámolása. Csakhogy ezt könnyebb mondani, mint valóra váltani – derül ki a Nottinghami Egyetem geográfusainak a rabszolgaság elleni küzdelem legmodernebb fegyverarzenálját bemutató tanulmányából. A legtöbb esetben ugyanis nem állnak rendelkezésre megbízható, térben és időben is naprakész információk a rabszolgatartók tevékenységéről.
Ahol elterjedt az emberek illegális fogva tartása és kényszermunkája, ott értelemszerűen gyenge az állam ellenőrző képessége. A helyi szervek legtöbbször tisztában vannak azzal, hogy mi folyik a mindentől távol eső, elzárt gyártelepeken, de nekik legtöbbször nem akaródzik túlzottan keménykedni a rabszolgatartókkal. A központi kormányzatok pedig csak álmodnak arról, hogy kézben tarthassák az adminisztratív központoktól távol eső vidékek valóságát.
A tanulmány vezető szerzője, Doreen Boyd először két évvel ezelőtt fedezett fel egy rabszolgamunkával működtetett téglaégető kemencét India Rádzsasztán államának egy félreeső zugában. A tájról készült műholdképeket böngészett, amelyeken azonnal kiszúrta a jellegzetes alakú égetőművet és a körülötte elterülő, vörös salakpályára emlékeztető gyárudvart. Persze azt nem lehet közvetlenül megállítani a műholdkép alapján, hogy az üzem munkásai rabszolgák-e vagy sem, de a Délkelet-Ázsia úgynevezett téglaégető övezetében lévő
több tízezer hasonló üzem nagy részében kényszermunkásokat dolgoztatnak éjt nappallá téve.
A helyi hatóságok – ha mégis motiváltak valamelyest – csak akkor tudnak e létesítmények ellen fellépni a felszínen, ha pontos ismereteik vannak a vállalkozás méreteiről, tevékenységéről. Ebben segít a műhold, illetve újabban az algoritmizált képelemző technológiák. Február közepén az egyre kiterjedtebb globális rabszolgaság-ellenes tudományos összefogás szereplőinek rendeztek konferenciát a New York-i Egyetemen. A kongresszus egyik szervezője szerint a modern kori rabszolgaság leleplezése a hagyományos bűnüldöző módszerekkel azért is szinte lehetetlen, mert
a rabszolgákká váló emberek általában rejtve maradnak az állam figyelme elől.
Gyakran senki sem tud a létezésükről, nincs társadalombiztosításuk, még a születésüket sem regisztrálták, így nincs is kit keresni. Viszont a kutatók becslése szerint a rabszolgamunka harmada az űrből is látható nyomokat hagy a felszínen – legyenek azok téglaégető üzemek, illegális külszíni fejtések vagy halfeldolgozó telepek a délkelet-ázsiai folyók partján.
A rabszolgaság elleni műholdas küzdelem kezdetei 2015-re nyúlnak vissza, amikor a földet fényképező műholdakat üzemeltető DigitalGlobe nevű cég arra kérte az internetező önkénteseket, hogy a ghánai Volta-tóról készített műholdképein jelöljék be a gyermekrabszolgaságra utaló jeleket. A tó a maga 8500 négyzetkilométeres területével a világ legnagyobb mesterséges tava, így a felszínről nehéz teljes képet alkotni az illegális halászat kiterjedtségéről. Több tízezer önkéntes feküdt neki a szatellitképeknek, és összesen 80 ezer hajót, épületet, kikötőt és más illegális halászatra utaló objektumot jelölgetett be rajtuk. Ezek az információk segítettek a gyermekmunka ellen küzdő szervezeteknek, hogy felmérjék a tó körüli probléma nagyságát, illetve kijelöljék az ellenőrizendő létesítmények körét.
A Nemzetközi Munkaügyi Szervezet (ILO) becslése szerint 20 ezer gyereket dolgoztatnak a Volta-tó körül napi 19 órában, amiben sokuk örökre megnyomorodik vagy meghal. A gyermekrabszolgaság örök forrása a nyomor. A helyi családokban nevelkedő gyermekek élelmezésére átlagosan kevesebb mint heti 2 dollár jut. Így sok család adja oda (vagy adja el) az emberkereskedőknek a fiúkat már 4 éves korban, minthogy azok rendes ellátást és oktatást ígérnek nekik.
bár vélhetően a legtöbb család valójában pontosan tudja, hogy milyen sors vár rájuk.
Boyd és munkatársai is emberi önkéntesekkel kezdték az indiai téglaégető kemencék felderítését a műholdképeken, de mára automatizálták a keresést. Gépi tanuláson alapuló algoritmusokat tanítottak meg arra, hogy felismerjék az emberek által megcímkézett téglaégetőket, amelyek – bármennyire is szeretnék elrejteni őket üzemeltetőik a kíváncsi szemek elől – semmi mással nem összetéveszthetők a környéken: magas kéményük van, maga a kemence akár 150 méter hosszú is lehet, a téglagyártás pedig jellegzetes elszíneződést okozó szennyezéssel jár.
A Remote Sensig (Távérzékelés) című folyóiratban néhány hete megjelent tanulmányukban demonstrálják az algoritmus hatékonyságát: a program 178 téglaégető kemencét talált Rádzsasztán kijelölt régiójában a Google Föld képein, amelyből kilenc volt fals pozitív találat (amelyek a valóságban nem téglaégetők voltak).
Egy másik műholdas cég, a Planet összesen 150 kisméretű műholdat üzemeltet. Ezek fotói ugyan kisebb felbontásúak, mint a DigitalGlobe képei, viszont megvan az az előnyük, hogy a bolygó minden tájáról minden egyes nap készítenek felvételt. Így a képek alapján a tevékenységek időbeli dinamikája is pontosan felmérhető.
Mindennap láttunk minden egyes épületet, minden mezőt, minden bányát, minden erdőt
– nyilatkozta a cég alelnöke, Andrew Zolli a Science-nek.
A változások gyorsaságából következtetni lehet az ipari vagy mezőgazdasági termelés során alkalmazott módszerekre. Amikor például egyik nap látják, hogy egy türkmenisztáni gyapotföldön aratják a termést, és olyan lassan végeznek a munkával, hogy kizárt, hogy gépeket alkalmazzanak, akkor azonnal rabszolgamunkára gyanakszanak. Ugyanígy lépésről-lépésre az India és Banglades között elterülő Szundarbansz mocsár halkeltető telepein. Más műholdak képesek a földrajzi magasság (a domborzat) változásait már egészen kis léptékben is monitorozni, centiméteres vagy még kisebb változásokat is észrevesznek. Ezek segítségével akár az illegális bányák föld alatti járataiban folyó munka nyomaira is rábukkanhatnak.
A leleplezés ugyanakkor csak az első lépés lehet a modern kori rabszolgaság felszámolásáért folyó küzdelemben, hiszen ha a hatóságok nem állnak készen, hogy az azonosított rabszolgatartókat felelősségre vonják, illetve a helyiek nyomora továbbra is végeláthatatlan utánpótlást biztosít a munkából kihulló rabszolgák pótlására, akkor
e gyakorlat továbbra is háborítatlanul fennmaradhat."
236,techtud,"A nagy techcégek előszeretettel igazolnak egymástól tehetséges kutatókat, ami dupla haszon, hiszen a saját erősítésen túl egyben a konkurenciát is gyengíthetik vele. A mesterséges intelligencia (MI) kutatására rágyúró Apple már tavaly is a Google-től csábított át egy kutatót, majd most újra tőlük happoltak el egy neves szakembert – írja a VentureBeat.
A tavalyi igazolás, John Giannandrea a Google MI és keresési részlegét vezette, az új munkahelyén pedig az MI-stratégiáért felel. A friss szerzemény Ian Goodfellow a gépi tanulás elismert szakértője, az Apple-nél a titokzatosan hangzó ""különleges projektek"" csoport gépi tanulási igazgatója lesz.
Goodfellow már korábban is dolgozott a Google-nél, a két nekifutás között pedig az OpenAI-nál kutatott. Leginkább az úgynevezett versengő hálózatok (Generative Adversarial Networks, GAN) feltalálásáról ismert. Ezeknek a lényege, hogy két algoritmust eresztenek össze, hogy a folyamatos interakcióval egymást fejlesszék. Ha például az egyik azt a feladatot kapja, hogy minél realisztikusabb képeket generáljon, míg a másik azt, hogy megkülönböztesse a valódi és a hamis képeket, a másik munkájára alapozva idővel mindkettő egyre jobb eredménnyel fog dolgozni.
Az Apple nem véletlenül erősít az elmúlt pár évben az MI terén, a cég ebben némileg lemaradásba került a legnagyobb riválisaival, elsősorban a Google-lel szemben, amit azóta nagy erőkkel igyekeznek behozni."
237,techtud,"Egy negyedmillió éve elpusztult gyapjas orrszarvú csontját szimatolta ki egy kutató kutyája az egyesült királyságbeli Peterborough-ban – írja az AOL.
A Crystal nevű négyéves beagle-nek nem ez volt az első tudományos fogása. A gazdája, Jamie Jordan paleontológus elsősorban egy háziállatot szeretett volna, amikor kutyát vett, de aztán gondolt egyet, és legendás elődje, Mary Anning példáján inspirálódva elkezdte kiképezni a kutyát ősi csontok keresésére.
Jordan először jégkorszakbeli csontokon edzette Crystalt, amelyeknek jellegzetes agyagszerű, szúrós szaguk van, aztán más korok csontjait is kiszimatoltatta vele. Ha a felszín közelében talál csontot, a kutya mindig jelez a gazdájának, de ha mélyebben fekvő leletet szagol ki, maga kezdi el kiásni.
Az ezúttal kiszimatolt csont egy 10 ezer éve kihalt faj, a gyapjas orrszarvú egy 250 ezer éve elpusztult példányának lábcsontja volt. Az állat becenevet is kapott: Stompynak, azaz tiprónak nevezték el.
Bár a cikk témájához szorosan nem kapcsolódik, a Crsystalról készült képeken megfigyelhető, hogy egy magyar cég, a Julius-K9 kutyahámját hordja."
238,techtud,"Először találtak kutatók olyan élő szervezetet, amely képes klorofill előállítására, mégse végez fotoszintézist – írja az MTI.
A különleges élőlényeket corallicolidoknak nevezték el, mivel a Földön élő korallok 70 százalékában megtalálhatók, és tanulmányozásuk segítheti a tudósokat abban, hogyan lehet a jövőben megvédeni a korallokat a pusztulástól.
Ez a második leggyakoribb élősködő a bolygó koralljai esetében, de eddig nem figyeltünk fel rá. Ez a szervezet teljesen új biokémiai kérdéseket vet fel. Olyan, mint egy parazita, és kétségtelen, hogy nem fotoszintetizál. Ennek ellenére állít elő klorofillt
– mondta Patrick Keeling, a Brit Columbiai Egyetem botanikusa, a Nature folyóiratban megjelent tanulmány egyik szerzője. ""A fotoszintézis nélküli klorofill léte nagyon veszélyes, mivel a klorofill nagyon jó az energia elnyelésében, de fotoszintézis nélkül lassan kibocsátani energiát olyan, mintha egy bombával a sejtjeinkben élnénk"" – tette hozzá.
A corallicolidok a zátonyok építéséért felelős legkülönbözőbb korallok, illetve a fekete korallok, a gombakorallok, a legyezőkorallok és a tengeri rózsák gyomorüregében élnek. Apikális-szervű egysejtűek (apicomplexa), a paraziták azon hatalmas csoportjába tartoznak, amelyeknek vannak sejtplasztidjai – ez a növényi sejtekben az a hely, ahol végbemegy a fotoszintézis. Ökológiai adatok azt mutatják, hogy a korallzátonyok számos apikális-szervű egysejtűfajt tartalmaznak, de a corallicolidok a leggyakoribbak.
A klorofill a zöld növényekben, algákban lévő anyag, amely elnyeli a napsugárzás energiáját, és közvetíti a növényi sejtben végbemenő szintetikus folyamatoknak. A fotoszintézis olyan biológiai folyamat, amelyben az élőlények a napfény energiáját használva szervetlen anyagból szerves anyagot hoznak létre. A corallicolidoknak nemcsak sejtplasztidjuk van, de a klorofill előállításához szükséges mind a négy gén megtalálható bennük.
Nem tudjuk, hogy ez az elő szervezet miért ragaszkodik ezekhez a génekhez. Valami új zajlik a biológiában, olyan, amit még soha nem tapasztaltunk
– mondta Waldan Kwong, a tanulmány vezető szerzője."
239,techtud,"Az illegális online kereskedelemről általában a sötét web misztikus feketepiacai jutnak az ember eszébe, pedig valójában ennél sokkal prózaibb helyen: Facebook-csoportokban is folyik a lopott bankkártyaadatok adásvétele – írja az Engadget.
A jelenséget a Cisco kiberbiztonsági részlege, a Talos térképezte fel, a jelentésük szerint 74 ilyen csoportot követtek, amelyek összesen 385 ezer taggal működnek. Ráadásul ezek a csoportok nincsenek is különösebben eldugva. Elég olyasmire rákeresni, mint a ""spam"", a ""kártyázás"" vagy a ""CVV"" (a bankkártyák hátulján található háromtagú biztonsági szám), és az oldal máris kidob belőlük egy csokorral. És miután valaki csatlakozik az egyikhez, a Facebook algoritmusa annak rendje és módja szerint el is kezdi ajánlgatni neki a többit.
A Talos szerint a Facebook felhasználói bejelentésekre hagyatkozva lép csak fel a jelenség ellen, így az illegális kereskedelem nagyrészt háborítatlanul zajlik. Amikor maga a Talos jelentette a csoportokat, néhányuk eltűnt ugyan, de mások működhettek tovább, csak egyes bejegyzéseket távolított el a Facebook.
Bár a jelentés rávilágít arra, hogy jelenleg is folyik illegális tevékenység facebookos csoportokban, maga a jelenség már eddig is ismert volt, például egy tavalyi nyomozásnak köszönhetően. És akkor arról még nem is beszéltünk, hogy néha még magán a Facebook piacterén is átcsúsznak a szűrőn illegális áruk, például fegyverek."
240,techtud,"Egy súlyosan sérült felnőtt hím kúpos fókát találtak állatvédő aktivisták a norfolki Horsey tengerpartján az Egyesült királyságban. Az állat nyaka beleszorult egy gyűrű alakú frízbibe, amely megint csak az óceános műanyagszennyezésére hívja fel a figyelmet.
Az állat - megannyi szerencsétlenül járt társával ellentétben - ezúttal megúszta a balesetet, mivel az önkéntesek, akik rátaláltak, azonnal beszállították az RSPCA (Királyi Társaság az Állatokkal Szembeni Kegyetlenség Megelőzéséért, az Egyesült Királyság legrégebbi és legnagyobb állatvédő szervezete) helyi állatkórházába.
Seal pup Gnasher was released back to the wild after recuperating at @SEALIFEHunstant but Sir David is in a bad way at @RSPCA East Winch after having a frisbee removed from his neck. Other unnamed seal is still out on Blakeney Point stuck in plastic netting...SO SAD!! ☹️ pic.twitter.com/uIt1pEDI3Y
Minthogy pedig legutóbb David Attenborough új természetfilm-sorozata, a Kék bolygó II. bemutatója kapcsán került a műanyagszennyezés a figyelem középpontjába, a fókát a természetfilmes után
Sir Davidnek nevezték el.
A frízbibe szorult fókák egyáltalán nem olyan ritkák manapság. Az elmúlt két évben több ilyen állatot is találtak a norfolki partok mentén. Egy 2017-ben kimentett, Mrs Frisbee-nek elnevezett példányt tavaly sikeresen visszaengedtek a tengerbe, míg a tavaly decemberben megmentett Pinkafo névre hallgató fóka még mindig lábadozik.
A mostani fókát, Sir Davidet már többször látták úszni a part menti vizekben, nyakán a játékszerrel, de mindeddig nem tudták befogni. A Horsey-i Fókák Barátai nevű állatvédő szervezet aktivistái most hálókkal kapták el az állatot, amely 125 kilogrammot nyom. Már jó ideje éhezhetett, ugyanis Alison Charles, az állatkórház igazgatója szerint sokkal nehezebbnek kellene lennie.
Nyilvánvalóan régóta vágta már a nyakát [a frízbi], amely mély, csúnyán elfertőződött sebet hagyott maga után
- nyilatkozta Charles a BBC -nek. A műanyag szemét jelentette veszély súlyosbodását jól jelzi az, hogy bár az RSPCA-állatkórházat 1988-ban alapították, az első 20 évben egyetlen hulladék okozta sérüléssel sem találkoztak.
2008-tól azonban évi három-négy ilyen esetük van, tavaly pedig már 12 volt.
Az igazgató elmondta, hogy a fiatal fókák kíváncsi állatok, és amikor meglátják a gyűrű alakú frízbiket, abba óhatatlanul is bedugják a fejüket. Később azután már testfelépítésük miatt nem tudják kihúzni onnan. Ahogy növekednek, a gyűrű egyre inkább szorítja a nyakukat, míg meg nem fulladnak."
241,techtud,"A Magyar Tudományos Akadémia az Innovációs és Technológiai Minisztérium (ITM) kezdeményezésére végeztette el a kutatóintézet-hálózatának teljesítményértékelését külföldi szakértők bevonásával és nemzetközi standardok alapján. Az átvilágítás azért vált szükségessé, mert Palkovics László miniszter az MTA elleni támadássorozat egy korábbi pontján azt ígérte, hogy az Akadémia kutatóintézeteinek átstrukturálását illető konkrét tervek kidolgozásával megvárják az értékelés eredményeit.
De nem várták meg, így nem egyértelmű, hogy számítanak-e ezek az eredmények bármit is.
Az Akadémia és a minisztérium közötti megállapodást, amelyet elméletileg meg kellett volna előznie a most befejezett átvilágításnak, már Lovász László szerint is lehet zsarolás eredményének nevezni.
Mindenesetre az MTA nem függesztette fel a teljesítményértékelést, amely az MTA.hu beszámolója szerint gyakorlatilag mindenben nekik adott igazat. Vagyis kiderült, hogy
Az MTA kutatóintézet-hálózata Európában a legjobbak közé tartozik. A hálózat teljesítménye kiváló, és számos olyan alkotóműhellyel rendelkezik, amelyek a világ élvonalába tartoznak, és nemzeti kincsnek tekinthetők. A kutatóhálózat gyökeres átalakítására nincs szükség, de – mint minden nagy rendszeren – ezen is lehet fejleszteni, például a fiatal kutatók intenzívebb bevonásával.
Az értékelés elveit az MTA és az ITM hét-hét képviselőjéből létrejött kutatóhálózati tudományos elnöki bizottság határozta meg. Ezen szempontok alapján megállapították, hogy a támogatások és a publikációs teljesítmény aránya Európában az egyik legjobb. Sőt, a legutóbbi, 2017-ben zárult értékelés óta még tovább javult a kutatóhálózat teljesítménye a sikeres nemzetközi pályázatok, a rangos nemzetközi publikációk és a tudományterületek közötti együttműködés területén.

A tudományterületenként részletezett értékelés az MTA.hu-n olvasható.


(Borítókép: Ajpek Orsi / Index)

Az akadémia vezetése eltökéltebb, mint valaha: a kormánynak csak egyharmadnyi szenátusi helyet adnának, az intézeteket megtartják. Meghátrál a politika, vagy jön az államosítás?
A keddi elnökségi ülésen úgy döntöttek, hogy az Akadémián belül kell maradnia az intézethálózatnak
A Technológiai és Innovációs tárca által indított vizsgálat cáfolja a miniszter állításait."
242,techtud,"A Samsung nyilvánosságra hozta az első negyedéves üzleti eredményeiről készített előrejelzését. Sok örömük azonban nem származhat a cég részvényeseinek a jelentés olvasásából. A vállalat bevételei az első negyedévben 45-47 milliárd dollár körül alakultak, ami ugyan bődületes mennyiségű pénz, mégis
15 százalékos visszaesést jelent az előző évi első negyedéves adatokhoz viszonyítva.
Míg tavaly ugyanekkor rekord nagyságú, 13,76 milliárd dolláros profitot értek el, addig ez az idei első három hónapban húsba vágó 60 százalékkal lesz kevesebb, és 5,5 milliárd dollárt fog kitenni.
Öt éve nem volt hasonló mértékű nyereségesés a cégnél egyik évről a másikra.
A profit csökkenése az előző negyedévhez viszonyítva is 43 százalékos, tehát a zuhanás valóban zuhanással ért fel. A elemzők is csökkenésre számítottak, de ők csak 56 százalékos esést prognosztizáltak 2018 első negyedévéhez képest. A valós eredmények tehát még ennél is rosszabbak lesznek.
Az most nyilvánosságra hozott előrejelzésben nem részletezik, hogy mely üzletágak teljesítménye okozta a súlyos visszaesést, mindenesetre a tavalyi rekord eredményeket a mobiltelefon-, illetve a chipüzletág szárnyalása váltotta ki. A Samsung vezetői már akkor is sejthették, hogy a mézeshetek nem tarthatnak sokáig, mivel igyekeztek csökkenteni a rekord sikerek jelentőségét, és
többször felhívták a részvényesek figyelmét a lassuló növekedési trendekre.
Ezek oka, hogy az okostelefonok terjedése egyértelműen lendületet vesztett világszerte. Az emberek egyre kevesebb mobiltelefont vásárolnak, ezzel párhuzamosan pedig ritkábban cserélik le meglévő készülékeiket. A cégek erre többféle stratégiával reagálhatnak. Ezek egyike lehet, hogy a leglojálisabb vásárlóikból próbálnak még több pénzt kifacsarni azáltal, hogy a top-end készülékeik árát emelik az egekbe.
A Samsung hagyományosan erős a középkategóriában is (ahol megszámlálhatatlan modellt kínál), de ezek népszerűségét igencsak megtépázzák a feltörekvő kínai gyártók, legfőképpen a Xiaomi, a Huawei, illetve az Oppo hasonló árkategóriájú, viszont már-már prémium szolgáltatásokat kínáló modelljei.
Forrás: Techcrunch"
243,techtud,"Valamiért nem képes kiveszni az a tévképzet, hogy az alkoholfogyasztás nem hogy káros, de egyenesen egészséges, és segít megelőzni egy sor betegséget, de leginkább a sztrókot. Ez azonban sajnos nem igaz, derült ki újfent az Oxfordi Egyetem által vezetett globális alkoholfogyasztási kutatás adataiból.
Ehhez a vizsgálathoz több mint félmillió kínai felnőtt adatait elemezték. Azért őket választották, mert az ázsiaiak nagyjából harmada olyan génvariánsokat hordoz, amelyek miatt sokkal nehezebben bontják le az alkoholt. Minthogy ez rendkívül kellemetlen élménnyé teszi az italfogyasztást, korábbi vizsgálatokból tudható, hogy ők jelentősen kevesebbet isznak az átlagnál. Így természetes módon előáll a társadalmon belül egy keveset, illetve egy többet ivó csoport.
Ez a fajta génvariáns véletlenszerűen fordul elő a kínai társadalomban, tehát ha az ő egészségüket és szokásaikat elemezzük, akkor jó eséllyel az eredmények nem lesznek torzítottak - ellentétben a hasonló epidemiológiai kutatások jelentős részével.
A kutatók tehát genetikai mintát vettek félmillió kínaitól, eközben rögzítették egészségügyi adataikat, illetve rákérdeztek az életmódjukra (ezen alkoholfogyasztási szokásaikra) is, majd 10 éven keresztül követték kórtörténetüket.
Az eredmények azt mutatták, hogy az alkoholfogyasztás nemhogy nem véd a sztrók ellen, de egyenesen növeli a veszélyét. Az egyik résztvevő kutató szerint
napi egy-két ital nagyjából 10-15 százalékkal növeli a sztrók esélyét.
Az is az alkohol szerepét erősíti a betegség megnövekedett kockázata mögött, hogy a génvariáns és a sztrók előfordulása közötti összefüggés a nőkre nem vonatkozik. Ehhez tudni kell, hogy az ázsiai kulturális tradíciók miatt a nők szinte sosem isznak alkoholt.

Forrás: Guardian
"
244,techtud,"A japán űrügynökség Hajabusza-2 űrszondája robannóanyaggal töltött, kúp alakú lövedéket bocsátott a tőle 500 méterre haladó Ryugu kisbolygóra. Az aszteroida 300 millió kilométerre tartózkodik a Földtől. A küldetés célja, hogy a robbanás hatására kirepülő port és törmeléket begyűjtve az űrkutatók tanulmányozni tudják a kisbolygó összetételét.
A robbanótöltet akkora volt, mint egy baseball-labda, a teljes behatoló egység tömege, amely főként rézből készült, nagyjából 9,5 kilogramm volt. Efféle drámai kísérletet még sohasem hajtottak végre az űrkutatás történetében. A Hajabusza-2 a bomba ledobása után biztonságos távolságba vonult a kisbolygó másik oldalára. A robbanótöltetet úgy időzítették, hogy a ledobás után 40 perccel lépjen működésbe.
A Hajabusza-2 a menekülés előtt a célpont fölött hagyott egy kamerát, amelynek a becsapódás és a detonáció rögzítése volt a feladata. Az egyelőre nem világos, hogy a kamera rögzítette-e a robbanást, volt-e robbanás egyáltalán, és a képeket képes-e a Földre sugározni.
A kutatók arra számítanak, hogy a bombatámadás következtében egy nagyjából 10 méter átmérőjű új kráter jön létre a kisbolygó felszínén. A mostani lövedék csak egyike a Hajabusza-2 számos leválasztható tartozékainak. Tavaly már két landolóegységet bocsátott az aszteroida felszínére, amelyek ugrálva közlekedtek a sziklák között.
A robbanás után a Hajabusza-2 a tervek szerint visszatér a tett színhelyére, és a kilökött anyagból mintákat gyűjt. A kutatók reményei szerint e minták között lesznek olyanok is, amelyek eddig a felszín alatt pihentek, így nem voltak kitéve a kozmikus sugárzás és egyéb tényezők hatásának.
A begyűjtött mintákkal a Hajabusza-2 nagyjából másfél év múlva érhet vissza a Földre.
Forrás: Spaceflight Now"
245,techtud,"43 millió éves bálnafosszíliát találtak Peruban az őslénykutatók. A lelet apró különlegessége, hogy bálnáktól annyira nem megszokott módon volt négy lába is, amellyel a szárazföldön is tudott sétálni. Ez az első lábakkal rendelkező bálnamaradvány, amelyet a déli féltekén találtak, és arra utal, hogy
a lábaikat még nem elvesztő bálnaelődök evolúciójuk kezdetén képesek voltak átúszni a déli Atlanti-óceánt.
Korábban ugyanis Nyugat-Afrikában tártak fel hasonló leleteket. Az egykori állat mintegy három méter hosszú volt, és kinézetére a mai félig vízi, félig szárazföldi emlősökre, például a vidrához hasonlíthatott. Lábujjai között úszóhártya feszült, hosszú farkát pedig kormányzásra, illetve meghajtásra használhatta.
Lábai még elbírták a testsúlyát, átmenetet képezett a teljesen járó és a teljesen úszó életmód között
- nyilatkozta a New Scientistnek Olivier Lambert, a Belga Királyi Természettudományi Kutatóintézet paleontológusa, a tanulmány egyik szerzője a New Scientistnek.
A bálnák mintegy 50 millió évvel ezelőtt kezdtek kifejlődni, elődjük egy kutyakinézetű lény volt, amely a szarvasokkal és a vízilovakkal állt rokonságban. Ahogy fokozatosan áttértek a vízi életmódra, ezek az ősbálnák a tengerpartok mentén kezdtek terjeszkedni.
Az Atlanti-óceán átszelése 43 millió éve könnyebb volt, mint manapság, hiszen
Afrika és Dél-Amerika mindössze 1200 kilométerre helyezkedett el egymástól, és a nyugatias tengeráramlások is segítették az utazást.
Az átkelés így is 1-2 hetet vehetett igénybe. Ezért ezek az állatok valószínűleg már tudtak aludni a vízben, és nem volt többé szükségük édesvízre. Nem sokkal később már Észak-Amerikát is elérték, ahonnan korábban 41 millió éves megkövült fogak kerültek elő.
Minthogy a modern cetfélék utolsó közös őse 37 millió évvel ezelőtt élt, a mostani lelet feltehetően minden ma élő bálna őse is lehet - bár sokkal valószínűbb, hogy egyenes ági ős helyett inkább egy kihalt oldalághoz tartozó unokatestvér lehet."
246,techtud,"A szexuális úton terjedő humánpapillóma-vírus (HPV) bizonyos változatai méhnyakrákot okoznak, amely (eddig) a 35 évnél fiatalabb nők leggyakoribb daganatos megbetegedése volt az Egyesült Királyságban. Egy évtizede azonban a brit kormány bevezette a 12-13 éves lányok rutinszerű beoltását HPV ellen.
Ennek eredményeképp drámaian csökkent a méhnyakrák gyakorisága Skóciában.
(Persze vélhetően máshol is, de most csak Skóciát vizsgálták.) Tim Palmer és munkatársai az Edinburgh-i Egyetemről elemezték az oltási, illetve méhnyakrákszűrési nyilvántartásokat azon nőkre vonatkozóan, akik 1988 és 1996 születtek, és 20 éves korukban rákszűrésen estek át. A felmérésbe így pontosan 138 692 nő került be.
Az eredmények szerint a beoltott nőknél 90 százalékkal ritkább volt az úgynevezett cervikális intraepitheliális neoplázia (CIN) nevű tünetegyüttes, ami a méhnyakrák előállapota.
Az oltás kapcsolatba hozható mind az enyhe, mind a súlyos méhnyakrák előfordulásának közel eltörlésével a fiatal skót nők körében, nyolc évvel a vakcinációs program kezdete után
- nyilatkozta a tanulmány egyik szerzője, Kevin Pollock, a Glasgow-i Kaledóniai Egyetem kutatója. 2012 óta a 20-24 éves nők körében 69 százalékkal csökkent a méhnyakrák gyakorisága (ebben az oltott és a nem oltott lányok is benne vannak).
A skót közegészségügyi miniszter, Joe FitzPatrick elmondta, hogy a programot még az idén kiterjesztik a fiúkra is. Kevésbé köztudott ugyanis, hogy
a HPV az orális szex révén átterjedhet a férfiakra is, akiknél szájüregi, illetve gégerákot okozhat.
Forrás: New Scientist"
247,techtud,"A közelgő indiai választások előtt nagyon elharapóztak a chatszolgáltatás segítségével terjesztett álhírek, amelyek következtében már véres összecsapásokra, lincselésekre is sor került az egymás ellen hergelt csoportok között. Az álhírek gyors terítését az tette lehetővé, hogy korábban korlátlan számú felhasználóval lehetett gyorsan, néhány kattintással megosztani az érkezett üzeneteket.
A szó szerint halálos veszélyt enyhítendő a WhatsApp korlátozta az üzenetek továbbíthatóságát, most pedig egy merőben új megközelítésképpen afféle feljelentővonalat, illetve hírellenőrző csatornát indított be. Az elemzők szerint, ha jól vizsgázik a kísérleti projekt az indiai választásokon, akkor ez kijelölheti a Facebook (a WhatsApp anyacége) útját a közösségi oldalán terjesztett rágalmak elleni harcban is.
A szolgáltatás úgy működik, hogy a felhasználók továbbítják a nekik küldött, de gyanúsnak gondolt linkeket, szöveges üzeneteket, illetve képeket egy felhasználói fiókba, amelyet a Proto nevű elemző startup cég üzemeltet. Ezután a cég algoritmusai (illetve alkalmazottai) ellenőrzik a hírt, és
négy kategóriába sorolják (igaz, hamis, félrevezető és vitatott), majd ezt az eredményt megküldik a feladónak.
A szolgáltatás azonban csak elméletben működik, mert a bejelentés után tesztelő Reuters és a BuzzFeed sem kapott választ a beküldött ál- illetve valódi híreire. A Proto erre kénytelen volt egy “pontosító” közleményt kiadni, amelyben úgy fogalmaznak, hogy a szolgáltatás inkább csak kísérleti projekt, nem segélyvonal, és nem tudják vállalni, hogy minden hírbeküldőnek reagálnak.
Mindenesetre a hosszú távú cél az álhírek jelentette fenyegetés elleni új típusú védelem kifejlesztése. Ahogy a Verge által idézett Proto-alapító Ritvvij Parrikh és Nasr ul Hadi fogalmaztak,
ezen új kezdeményezés célja, hogy nagy léptékben vizsgáljuk a félrevezetési jelenséget. Ahogy egyre több adat érkezik be, egyre jobban leszünk képesek azonosítani a leginkább kényes területeket, nyelveket, régiókat és egyéb körülményeket.
A WhatsAppon keresztül terjesztett álhírek “üzemszerű” ellenőrzése és kiszűrése azért rendkívül nehéz (ha nem lehetetlen), mert a chatszolgáltatás végpontok közötti titkosítást használ, így a szolgáltatónak sincs fogalma arról, hogy mi folyik a csatornáin. Korábban a feltételezések szerint a WhatsAppon terjesztett rágalmaknak abban is szerepük volt, hogy Brazíliában szélsőjobboldali elnököt választottak nemrégiben."
248,techtud,"A Google által felvásárolt Deep Mind által fejlesztett mesterséges intelligenciák az utóbbi években sorra alázták a legjobb emberi nagymestereket azokban a szellemi sportokban is (így a legkomplexebb táblás játéknak tartott góban), amelyekről eddig azt gondolták, hogy a számítógép soha nem győzheti le az embert.
Ezért különös, hogy az MI bicskája most látványosan beletört egy gimnáziumi szintű matematika-feladatsor példáiba.
Az algoritmus feladata az lett volna, hogy olyan aritmetikai, algebrai és valószínűségszámítási készségeket sajátítson el, amelyeket a 16 éves brit középiskolásoknak is birtokolniuk kell, hogy átmenjenek a magyar érettségihez hasonló vizsgán. Csakhogy az MI a 40 feladatból csak 14-et oldott meg helyesen, ami bizony bukást jelentett volna.
Voltak egészen elképesztő botlásai is. Az 1+1+1+1+1+1 összeadást helyesen megoldotta, de tévedett, amikor még egy egyest hozzáadtak a sorhoz. Másrészt hosszabb sorozatokkal, illetve sokkal nagyobb számokkal gond nélkül elbánt. Úgy tűnik, nagyon érzékeny a feladatok írásmódjára is: a „számítsd ki, mennyi 17×4.” kérdésre (ponttal a végén) helyes eredményt adott, de pont nélkül már 69-nek gondolta (egyébként 68, csak a rend kedvéért).
A kutatócsoportnak fogalma sincs, hogy mi okozza a hibákat, mindössze a tényt tudják konstatálni
Jelenleg a gépi tanulásos rendszerek, mint például a mesterséges neuronhálók elég gyengék az algebrai gondolkodásban
- ismerte el David Saxon, a kísérletért felelős kutatócsoport tagja. persze vannak más automatizált eljárások, amelyek jelenleg sokkal hatékonyabbak a matematikai műveletek elvégzésére (mondjuk a zsebszámológépek), ugyanakkor a kutatók arra hívják fel a figyelmet, hogy itt nem az a cél, hogy megtudjuk, hogy mennyi 17×4. olyan rendszereket akarnak alkotni, amelyek mindenféle előzetes instrukció nélkül, kizálólag a sikereikből és a hibáikból tanulva képesek alapvető gondolkodási készségeket elsajátítani.
Noha ma még nem ér fel a mesterséges intelligencia matematikai tehetsége még az érettségin épp átcsusszanó gimnazista tudásával sem, valószínű, hogy ez nem marad így sokáig. És akkor a matematikusok létjogosultsága is megkérdőjeleződik.
Ettől félek én is. már nem kell hozzá sok idő, hogy az MI felnőjön e területen is... Szóval a tudományterületemet egyáltalán nem érzem biztonságban
- nyilatkozta Marcus du Satoy, az Oxfordi Egyetem televíziós sorozatokban is gyakran szereplő matematikaprofesszora. du Satoy ugyanakkor hozzátette, hogy a matematikai tételek bizonyítása azért még sokáig kemény dió maradhat a számítógépek számára.
Forrás: New Scientist"
249,techtud,"Ha egy influenszer bemutat egy terméket, akkor a következő hetekben hirtelen megugró vásárlói igényre lehet számítani, és ezzel lépést kell tartani, rugalmas gyártásra van szükség.
Ezek a dolgok mozgatják most a világ iparát – mondja Klaus Helmrich, a Siemens igazgatósági tagja, aki a digitális ipari területért felel. Ezt úgy kell elképzelni, hogy a Youtube-on és az Instagramon több millió ember által követett emberek belemondják a kamerába, hogy ilyen meg olyan sampont használnak, és aztán követők tömegei rendelik meg vagy veszik le a bolt polcáról pontosan ugyanazt a sampont. Kihagyott ziccer, ha nincs elég eladható termék.
A fentieknek súlyt ad, hogy mindez nem valami popfesztiválon hangzott el, hanem a világ legnagyobb ipari szakkiállításán, a Hannoveri Vásáron, ahol az ipar szereplői mutatják meg a legújabb robotjaikat, a blokkláncra és mesterséges intelligenciára épülő gyártásvezérlő szoftvereiket és szenzoraikat. 
Az április első hetén zajló rendezvényen volt pár látványos, ám elcsépelt klisé (a pingpongozó robot könnyen emészthető tartalom, de öt éve van ilyen), kevésbé látványos, rejtett szóvicc csapágyas geekeknek, és egyébként a kiállított dolgok 98,4 százaléka átlagfogyasztói szemmel teljesen érthetetlen és unalmas, nagyjából mintha könyökcsöveket, kábelvezető csatornákat és villanyóraszekrényeket kéne nézni naphosszat.
Az viszont kiderült, hogy műszaki szempontból nagyjából minden megvan a negyedik ipari forradalomhoz. Az 5G is kapott egy saját csarnokot, és a mobilhálózatok legfrissebb generációja az egyik utolsó fontos láncszem, ami hiányzott az ipar 4.0 víziójának megvalósításához.
Fontos tudni, hogy a szimpla automatizáció még az előző, harmadik forradalom vívmánya volt, az ipar 4.0 rendszerében önállóan dolgozó, egymással és emberekkel együttműködő robotok veszik át a kemény fizikai munka túlnyomó részét. Ha hagyjuk.
még az ipar 4.0 éllovasai is a kéziféken pihentetik a kezüket, miközben a fejlesztés területén tövig nyomják a gázpedált.
Az emberi gondolkodásmód visszafogja a száguldást, és meglepő volt azt hallgatni a vacsora közben a Siemens egyik vezetőjétől, hogy még a német vállalatok körében sem rózsás a helyzet, az 60-as és 70-es évek óta működő nagy gyárak vezetői közt néhányan annyira konzervatívak, hogy csípőből elvetik a digitalizációs törekvéseket. Szóval ez alapvetően nem magyar probléma. De az is más színben tünteti fel a modernizációt, hogy maguk az ipar 4.0 meghatározó szereplői, véleményformálói is aggódnak a dolgozó emberek iránt, mégsem lehet szó arról, hogy egy csapásra a gépeknek adjanak át minden fizikai munkát.
Klasszikus elképzelés (megjelenik például a Charlie és a csokigyár című filmben is), hogy oké, a gépek elveszik az ismétlődő és agylohasztó fizikai munkát, de cserébe lesznek, akik a gépek szerelésével foglalkoznak. Van egy rossz hírem. Az ipar 4.0-nak az is egy markáns része, hogy a robotok a beépített szenzoroknak és az 5G mobilnetnek hála önmagukról gondoskodnak, és automatikusan jelentik, ha várhatóan meghibásodnak, hogy ezáltal is csökkenjen a javításra fordítandó munkaidő. Minél kevesebbet áll a gyártósor, annál kisebb a veszteség. Ezt nevezik emberi beavatkozás nélkül megoldott üzemeltetésnek, és a digitális rendszerek fenntarthatósága miatt létfontosságú, hogy legyen ilyen, mert elképesztően bonyolult, rengeteg elemből álló rendszerekről van szó. 
A Siemens standján nagy hangsúlyt fektettek arra, hogy bemutassák, milyen egyszerűen elkezdhető a digitális eszközök bevezetése, a termelés megszakítása nélkül. Létre kell hozni a termékek és a gyártósor digitális ikertestvérét, egy virtuális tervrajzot, és az alapján lehet új részfolyamatokat és/vagy fejlettebb berendezéseket beemelni a megállás nélkül futó tömegtermelésbe. Az a folyamat pedig bármi lehet egy zacskó csipsz bedobozolásától egészen az elektromos autó akkumulátorának a beszereléséig. 
Arra is nagy erőkkel készülnek, hogy a szenzorokkal telepakolt gépek biztonságos módon tudjanak a hálózatra csatlakozni, és azt mondják, hogy az üzemnek nem kell majd foglalkozni a kiberbiztonsággal, mert ezt megteszik ők helyettük. Sőt, saját mobilhálózati bázisállomásaik és klienseik is vannak, amiket kimondottan az ipari igényekre hangoltak rá. Ezzel elvileg úgy tudnak majd a gyárak ráállni az 5G-re, hogy megmondhatják a mobilszolgáltatónak: ők bizony csak ipari eszközökre hajlandók csatlakozni.
Hol érdekli őket, hogy a mobilon Netflixező lakosság milyen 5G bázisállomáson van? 
Ez is megoldás lehet a Huaweijel kapcsolatban felmerült kiberbiztonsági aggodalmakra, amennyiben mobilszolgáltatók a központi hálózati elemek (core network), vagyis a gyáregységek közti kapcsolat kiberbiztonságát is garantálni tudják.
 Wir sind die roboter #messe #hannover #industry4 #manufacturing #robots #factory
 Tóth Balázs (@bthtzsl) által megosztott bejegyzés, Ápr 1., 2019, időpont: 11:33 (PDT időzóna szerint)
Biztonsági szerepe van annak is, hogy blokklánc alapon tervezik végigkövetni minden egyes termék és alkatrész mozgását a gyártási folyamatban. Ez kísérleti szinten működik, és elsősorban az élelmiszeriparban kezd hódítani.
akár a tehénig vissza lehet követni a tejtermékek előállítási, szállítási és feldolgozási folyamatát.
A felhővel kapcsolatban is felmerülnek kérdések, amikre új választ adott a Siemens, pedig roppant büszkék a MindSphere nevű nyílt platformjukra, amely a gépek IoT szenzoraiból érkező adatok begyűjtését és feldolgozását segíti, hogy ezek alapján akár a földrajzilag egymástól távol lévő gyáregységek működését is tudják optimalizálni. Aki tart a felhőtől, annak most már gyárba telepíthető számítási kapacitást is kínálnak. 
A gyártásban használt eszközök gyártói legalább annyi technológiai hívószóval dobálóznak, mint a fogyasztói kütyük gyártói. Van itt blockchain, AI, felhő és gépi tanulás, nyakon vágva egy csomó robotkarral. De hogy mindez ne csak a kiállítások, hanem a gyárak csarnokaiban is megjelenjen, ahhoz nem elég beruházni a gépekbe, az embereket is tanítani kell – mondta Dale A. Martin, a Siemens Magyarország elnök-vezérigazgatója.
A német vállalat hazánkban is támogatja a duális képzést, a szakképzéstől kezdve a bachelor fokozaton át egészen a mesterképzésig, sőt, a vállalat több szereplővel közösen elkezdett dolgozni egy ipari jellegű PhD-koncepción, amely az alkalmazott kutatóhelyek és doktori iskolák szorosabb és hatékonyabb együttműködését eredményezheti. A Siemensnek fontos célja, hogy az oktatási rendszer ne a bemenetet nézze, hogy a hallgató hány évig és hol koptatta az iskolapadot, hanem a kimenet fontos, hogy a hallgató a vizsgán jól végezzen, függetlenül attól, hogy hol szerezte meg a tudását.

Munkatársunk utazását a kiállításra a Siemens támogatta, de a cégnek nem volt semmiféle beleszólása a cikkben megjelenő tartalomba.

(Borítókép: Látogatók a Siemens német elektrotechnikai és gépipari konszern kiállítóhelyén a Hannoveri Vásáron 2019. április 1-jén. -fotó: MTI / EPA / Jens Schlüter)"
250,techtud,"A Warwicki Egyetem asztrofizikusai 400 fényévre a Földtől egy fehér törpe körül keringő bolygómaradványt találtak. Az égitestek mai képe jól mutatja azt, hogy mi marad egy naprendszerből, ha a központi csillag, kifogyva az üzemanyagból szupernóvaként felrobban, és fehér törpe marad utána.
Christopher Manser és munkatársai furcsaságot vettek észre, miközben a fehér törpét tanulmányozták. Éppen a csillagmaradvány körüli porgyűrűt vizsgálták, amely valószínűleg a szupernóvában megsemmisült egykori bolygók maradványait tartalmazza, amikor
ritmusos ingadozást vettek észre a porfelhőből érkező fény hullámhosszában.
Minthogy az ingadozás kétóránként ismétlődött, a tudósok úgy gondolják, hogy a csillag körül keringő gázcsóva okozza. Noha a kutatócsoport nem volt képes tüzetesebben szemügyre venni a gázcsóva forrását, mert az túl kicsi és halvány, úgy gondolják, hogy az szilárd test lehet, valószínűleg az egyik exbolygó maradványa (esetleg egy üstökös).
Ezen égitest átmérője nagyjából 400 kilométer, majdnem akkora, mint a Ceres, naprendszerünk legnagyobb aszteroidája. Vélhetően akkor bocsátja ki a gázt, amikor ütközik a porfelhőt alkotó törmelékdarabokkal.Az égitest rendkívül közel tartózkodik a fehér törpéhez, hiszen mindössze két óra a keringési ideje.
Ha a mi naprendszerünkben keringene ugyanilyen távolságra a csillag középpontjától, akkor a Nap belsejében kellene tartózkodnia.
Ez egyúttal azt is jelenti, hogy nagyon nagy a sűrűsége, és tömör vasból vagy valamilyen más nehézfémből kell állnia, máskülönben ugyanis darabokra szaggatná a fehér törpe gravitációs ereje.
A mi Napunk nagyjából 5 milliárd év múlva jut hasonló a sorsra: mivel a szupernóvához kicsi a tömege, ehelyett vörös óriássá alakul, de a dolog a mi szempontunkból hasonló eredményekkel jár majd. Vele együtt pedig mi is az enyészeté leszünk (hacsak nem költözünk addigra más csillagrendszerekbe), ugyanis a Föld biztosan belül lesz a robbanás sugarában.
A Mars viszont megúszhatja, és tovább kering majd a Nap és a belső bolygók romjai körül.
Forrás: New Scientist"
251,techtud,"Az egész úgy kezdődött, hogy tavaly év végén játszadoztam kicsit a Nikon Coolpix P1000-es, 24-3000 mm fókusztáv átfogású szuperzoomos fényképezőgépével, többek között a Batthyány térről belesve vele az Országház könyvtárába. Cikkünk után nem sokkal levelet kaptam a Tripont Foto Videotól, hogy lenne-e kedvem kipróbálni egy olyan kamerarendszert, ami sok tekintetben lekörözi a Nikon szuperzoomos gépét. Az apropó pedig, hogy nemrég érkezett Magyarországra az első 150 megapixeles Phase One IQ4 középformátumú kamera.
150 megapixel? Középformátum? Gyors árkeresés után a leesett áll keresgélése: 15 millió forint? És akkor még objektívet nem is vettem hozzá! 15 millióért ""Plug-In-Hibrid Green Edition"" – jelentsen ez bármit – 5-ös BMW-t lehet kapni!
Persze, hogy kíváncsi voltam, mit tud a digitális kamerák dán uralkodója.
Volt már lehetőségem jó pár remek kamerát tesztelni, de ezek túlnyomó többsége kisfilmes formátumú DSLR, bridge vagy kompakt fényképezőgép volt, a lakossági szegmens újdonságai, érdekességei. A Phase One kizárólagos hazai forgalmazójaként és bérbeadójaként a Tripont megmutatta, hogy miért egész más élmény egy vérprofi kamerarendszerrel dolgozni. Igen, az itt bemutatandó fényképezőgépet olvasóink 99,99 százaléka sosem fogja használni, megvásárolni meg pláne nem, kivéve persze, ha az ötödik Lamborghini megvásárlása után már tényleg nem tudja hová szórni az aprót. Ettől függetlenül tartsanak velem, mert tényleg érdekesek, sőt izgalmasak a digitális képalkotás high-end bugyrai.
A Phase One történetéről annyit mindenképp érdemes tudni, hogy a koppenhágai céget Samir Léhaff, szkennerekkel (tehát digitalizálással) foglalkozó dán üzletember-feltaláló alapította 1993-ban. Léhaff víziója – ami azóta maradéktalanul be is teljesedett – az volt, hogy a jövőben nem lesz szükség analóg filmekre, mivel a képeket elkészülésük pillanatában digitálisan rögzítik majd a képalkotó eszközök.
A Phase One 1996-ban jött ki első termékeivel, a 9 megapixeles StudioKit CB6x és a 36 megapixeles PhotoPhase FC70 középformátumú digitális hátfalakkal, azaz a rollfilmeket kiváltó, képalkotásért felelős érzékelőlapkát tartalmazó, a kompatibilis kameravázak hátuljára pattintható kazettával. (A történeti jelentősége miatt említsük itt meg, hogy a 4 megapixeles Leaf Digital Studio Camera volt 1992-ben az első digitális hátfal, amit a Hasselblad és a Mamiya középformátumú kamerákhoz csatlakoztatva tudtak a profi fotográfusok használni.) A ma már csekélynek tűnő, de akkortájt kiemelkedő digitális képminőségnek számító tízbites színmélység előállítására képes, szkenner típusú hátfalak megalapozták a cég jövőjét: 2-3 évente új modellel rukkolnak elő, számos iparági szabadalommal bírnak, és már nemcsak digitális hátfalakat, de kameravázakat, objektíveket és képfeldolgozó szoftvereket (Capture One) is fejlesztenek.
Két kezemen meg tudom számolni, hogy a Phase One-on kívül hány gyártó vetette meg több-kevesebb sikerrel a lábát (vagy éppenséggel örökítette át sok korábbi évtizedes tapasztalatait) a középformátumú digitális fényképezés területén az elmúlt 25 év alatt: a Hasselblad, a Fujifilm, a Kodak, a Leica, a Mamiya és a Pentax nevéhez fűződnek ebbe a kategóriába tartozó hátfalak, kamerák és kamerarendszerek. (A Mamiyát egyébként 2009-ben a Phase One fel is vásárolta, hogy piacra dobhassák a Mamiya / Phase One 645DF kamerarendszert). A Phase One – aminek jelenleg talán legerősebb konkurenciája a Hasselblad – mostanra a direkt digitális képalkotás egyik legkomolyabb szereplője, komplex rendszereik képek rögzítésére, átvitelére, szerkesztésére és tárolására egyaránt alkalmasak, olyan színvonalon, amiről egy hobbifotós még csak nem is álmodik, mert leginkább tudomása sincs róla.
A Phase One 2011-ben kezdte meg az IQ hátfalak gyártását, az akkori csúcsmodell a 16 bites, 80 megapixeles CCD-szenzorral szerelt IQ180 volt. 8 év alatt 18 különféle IQ modellel rukkoltak elő, tavaly jelent meg az IQ4 széria három tagja, köztük a bevezetőben említett 150 megapixeles moduláris rendszer, amit háromféle szituációban is megtekinthettem. Meg kell itt jegyezni, hogy sajnos a megszokott értelemben tesztelésről nem igazán lehetett szó, mert bár párszor kezembe fogtam, tapogattam, sőt még fényképeztem is vele, de a kamera szakszerű és eredményes használata olyan szintű speciális tudást, tapasztalatot igényel, amivel én nem rendelkezem, így inkább csak megfigyelői pozícióból néztem, ahogy az igazán hozzáértők varázsolnak vele.
A Phase One XF IQ4 kamerarendszert (aminek egy része az IQ4 hátfal, és hozzá tartozik többek között az először négy éve piacra dobott XF kameraváz is) elsőként stúdióban próbálgattam, Bedő Dániel, a Phase One Magyarország és a Tripont munkatársa társaságában. A rendszer főbb technikai jellemzői:
A 150 megapixeles színes modell mellett kapható egy monokróm változat (IQ4 Achromatic, ISO200-102400) és egy kicsivel olcsóbb, 100 megapixeles színes modell (IQ4 Trichromatic, ISO35-12800) is.
Mint az a stúdióban eltöltött 2-3 óra alatt is kiderült, a rendszernek nem az a lényege (bár kétségtelenül komoly vonzereje), hogy a témát minden más általam valaha használt digitális és analóg kameránál részletgazdagabban, élethűbb és élénkebb színekkel és szinte tökéletesen zajmentesen tudja megörökíteni. A lenyűgöző 150 megapixeles felbontás is csak részben felel a kamerarendszer bravúrosságáért (ha Phase One-nal fotózhattam volna a parlament könyvtárának ablakát, a kész képbe belenagyítva kétségkívül még a könyvek gerincén a feliratokat is el tudtam volna olvasni), mert ami igazán egyedülállóvá teszi a platformot, az a képalkotás és feldolgozás magas integrációja.
Amit tapasztaltam, az alapján bizton mondhatom, hogy
a Phase One külön ligában játszik.

Stúdiókörülmények között, a kamerát összekötve egy jó erős számítógéppel (mondjuk egy új, kimaxolt Apple MacBook Próval), jó nagy kapacitású (minimum terabájtos) háttértárolóval, az expozíciót a cég saját fejlesztésű Capture One szoftverével vezérelve lehet igazán kiteljesíteni a rendszer lehetőségeit. Az évek alatt folyamatosan szoftveresen fejlesztett XF váz a szintén upgrade-elhető IQ4 hátfallal együtt ugyanis olyan funkciókkal bír, amikről egy átlagos DSLR vagy MILC kamera esetében nem lehet beszélni. Egyet emelnék ki ezek közül, az úgynevezett Focus Stacking módot.

A Focus Stacking nem a Phase One találmánya, de hogy a rendszer egyik tökélyre fejlesztett eleme, az biztos. A képkészítési módszer lényege, hogy teljesen testre szabhatóan, a számunkra szükséges mélységben van lehetőségünk egy tárgyról vagy modellről éles képet készíteni. Az alapvetően az objektív rekeszértékétől (a blende nyitottságától) és az érzékelőlap nagyságától függ, hogy milyen mélységélesség jellemzi az elkészült fotót, azaz hogy a téma előtere és háttere mennyire elmosódott (kis mélységélességnél csak egy szűk síkban éles a kép egy kis része, míg nagy mélységélességnél szinte minden részlet jól kivehető).
Nos, a Phase One-nál meg tudjuk adni, hogy mondjuk a kamera előtti térben csak a készítendő kép tárgya legyen éles, de annak minden millimétere. Ezt úgy tudjuk elérni, hogy a Capture One szoftverrel meghatározzuk a tárgy térbeli dimenzióit, illetve az általa elfoglalt tér kezdő és végpontját, majd megadjuk, hogy hány lépésben tapogassa le azt a kamera. Ez a gyakorlatban úgy néz ki, hogy először beállítjuk a fókuszt a kezdőértékre, megadjuk, hogy teszem azt 12 expozíció készüljön, majd indítjuk a felvételt – és innentől a kamera magától elvégzi a munkát, lépésenként igazítja az objektív fókuszgyűrűjét, elkészíti a felvételeket, amikből aztán utómunkában összeállítva megkapjuk a végleges képet. Az eredmény olyan fotó, amin csak és kizárólag az éles, amit mi akarunk.
Mindehhez persze szükség van a már futólag említett komoly infrastruktúrára. A 150 megapixeles RAW fájlok több száz megabájtos, akár gigabájtos méretűek is lehetnek, egy-egy sok expozícióból álló stackes felvétel pedig ezek többszöröse, szóval egy fotózás során akár több háttértárat is elfogyaszthatunk. A hatalmas fájlok kezeléséhez pedig mindenképp kell annyi RAM és processzoridő, amennyi csak a számítógépünkbe belefér.
Mindez azonban nem jelenti azt, hogy a Phase One túlságosan összetett és bonyolult rendszerként csak stúdióban állná meg a helyét. Bár hirtelen felindulásból elkövetett utcai fotózásra vagy partizás közbeni csoportszelfikre kevésbé alkalmas (próbálja csak meg valaki kinyújtott karral maga felé fordítva működtetni a csaknem három kilós kamerát), de például egy Lego-kiállítás bemutatása nem okoz neki gondot. Ez volt ugyanis a második szituáció, amiben meggyőződhettem a rendszer képességeiről.
Korlátozott mértékben, de az IQ4 hátfal beépített puffere képek tárolására is alkalmas, és a már említett XQD és SD kártyákra 16 bites RAW képek, illetve JPEG formátumú képek is rögzíthetők. Ennek köszönhetően akár kézből, akár állványról, némi hordozható világítással kiegészítve pazar képeket tudtunk készíteni, amikor egy fél napra kitelepültünk a jókora Lego-szobrok és diorámák közé.
 Egy különleges, 150 megapixeles fényképezőgépet teszteltünk. Elég részletgazdag képeket lehet vele csinálni. Hamarosan teszt az @index.hu-n! Addig is itt egy kép, amit a Lego-kiállításon lőttünk vele. A gépet a @tripontfoto-tol kaptuk kölcsön. Köszönjük! #lego #photography #zoom
A post shared by Index.hu (@index.hu) on Mar 1, 2019 at 4:24am PST
A 150 megapixel, a csodás rajzolatú objektívek (Schneider Kreuznach LS 28mm f4.5, Schneider Kreuznach LS 55mm f2.8, Schneider Kreuznach Macro LS 120mm f4.0) kihoztak mindent, amit a színes-szagos Lego-pixelkavalkádból ki lehetett hozni.
A harmadik szituáció, amiben a Phase One rendszert volt szerencsém működés közben látni, a kamera úgymond ipari felhasználását demonstrálta. A kamera ugyanis nemcsak mókusszőr ecset a művészek kezében, de igazi igásló is a digitalizálás prózaibb területein. És itt érthetjük meg a cégalapító szkenneres múltjának hatását, illetve az attól való elemelkedést.
Az utóbbi időben elég sok közgyűjteményben folyt és folyik a különféle kollekciók digitalizálása a Phase One Magyarország és a Tripont Cultural Heritage Solutions segítségével, ami azt jelenti, hogy az efféle programban résztvevő múzeumokban például százéves üvegnegatívok ezreit, tízezreit fényképezik be a 150 megapixeles rendszerrel. Az analóg fotónagyításhoz némiképp hasonlító módszernek több előnye is van a szkenneléssel szemben:
Azonban nemcsak fényképek, negatívok, diák archiválási és kutatási célú digitalizálására alkalmas a rendszer, hanem tárgyi gyűjtemények 3D-s szkennelésére, festmények és egyéb műtárgyak multispektrális, roncsolásmentes anyagvizsgálatra vagy akár drónról, távirányítással történő térképészeti, távérzékelési célú színes és monokróm légi fotózásra is. Említésre méltó eredménye volt a Phase One-nak, amikor tavaly januárban újradigitalizálták vele a Petőfi Sándorról fennmaradt egyetlen dagerrotípiát, feltárva a költő arcának évtizedek óta rejtőző vonásait. Persze a Phase One elsősorban mégiscsak fényképezőgép marad mindig is, glamour modellek, reklámcsendéletek vibráló színekkel játszó megörökítője, aminek fotográfiáit jó eséllyel látjuk viszont divatmagazinoktól kezdve, gigantposztereken át, a Blaha Lujza téri házak építési hálóinak reklámjaiig."
252,techtud,".Ervina, a Pécsi Állatkert szalagos varánusza feltehetően szűznemzéssel, azaz hím varánusz nélkül adott életet négy egészséges kis gyíknak, írja közleményében az intézmény. A világon soha, sehol nem dokumentáltak még ehhez hasonló esetet.
Ervina fél éve rakott egészséges tojásokat, melyekből négy kis varánuszbébi kelt ki pár hete. Mindez azért szenzációs, mert a pécsi állatkertben két nőstény varánusz él, a kis gyíkok tehát feltehetően szűznemzéssel születhettek meg, ami még a vadon élő hüllők esetében is rendkívül ritka.
A szűznemzés egy olyan túlélési stratégia, ami biztosítja az állatok – például a hüllők, halak, kígyók – szaporodását, hím egyedekkel történő párzás nélkül.
Sulyok Ábris, az állatkert terráriumának vezetője elmondta, a szalagos varánuszok már az 1980-as évektől kezdve jelen vannak az állatkert gyűjteményében, de tudomása szerint az elmúlt több mint 30 év alatt ezek az állatok nem szaporodtak.
Nagyon meglepődtünk, amikor láttuk, hogy Ervina, az egyik nőstény szalagos varánuszunk egészségesnek tűnő tojásokat rakott. Ahhoz azonban,hogy minden kétséget kizáróan bizonyítani tudjuk, hogy valóban szűznemzés történt, genetikai vizsgálatokat fogunk végeztetni
– mondta Sulyok.
Ervina évente több alkalommal is rakott már tojásokat – átlagosan húsz darabot –, de ezek a tojások torzak, összeesettek voltak. Az évek során ugyanakkor Ervina tojásai egyre szebbek, nagyobbak, egészségesebbek lettek. A nagyjából fél éve lerakott tojásokat is ezért rakták keltetőbe a gondozók.
Ahhoz, hogy a kis gyíkok egészségesen kikelhessenek, fél évig kellet folyamatosan, hiba nélkül egy megadott szinten tartani a keltetőben a páratartalmat, az oxigénszintet és a megfelelő hőmérsékletet. A kikelt gyíkok ezután speciális nevelést és kiemelt törődést igényelnek."
253,techtud,"Csütörtökön mutatta be az Országos Mentőszolgálat azt az új telefonra letölthető alkalmazást, ami megkönnyítené a mentőhívást a bajbajutottaknak, számolt be róla a Hvg.hu. ""A balesetet szenvedettek, illetve vészhelyzetbe kerülteknek csak annyi a dolguk, hogy a készülékükön megnyomjanak egy virtuális gombot, és ezt követően a segítség késlekedés nélkül érkezik"" - írja a lap. Ám a cikkből az derült ki, csak ősztől indul Magyarországon Ausztria, Csehország és Szlovákia után.
A könnyebbség ott lesz például, hogy a hagyományos telefonos hívásnál viszonylag sok idő elmegy azzal például, hogy a diszpécser beazonosítja a pontos helyet, ráadásul a telefonáló sokszor nem is tud a pontosításban segíteni. Ezzel szemben az alkalmazás tökéletes helymeghatározással rendelkezik, és miközben leadja a vészjelzést, továbbítja is a koordinátákat. Sőt, a cikk szerint még épületen belüli helyzetmeghatározásra is képes."
254,techtud,"Van úgy, hogy a tudománynak olyan jelenségek létét kell bizonyítania, amelyet egyébként “mindenki tud”. Csakhogy gyakran megesik, hogy mindenki rosszul tudja, így nem árt ellenőrzött körülmények között bizonyítani hitelességét vagy megcáfolni azt.
Most az előbbiről lesz szó, hiszen japán biológusok kimutatták, hogy a macskák - egy sor más állathoz, például a kutyákhoz vagy a delfinekhez hasonlóan - meg tudják különböztetni a nevüket egyéb, érdektelen szavaktól. Viszont nem nagyon reagálnak rá, és ez lehetett az oka, hogy egyesek nem hiszik, hogy egyáltalán képesek a szavak megkülönböztetésére.
Szaito Asztuko, a japán Sophia Egyetem kutatója habituációs kísérleteket végzett macskás kávézókban, ahol a cicák a vendégeket szórakoztatják, illetve más macskák otthonaiban. A habituációs kísérlet lényege, hogy az állat először több, valamilyen szempontból egyforma ingert kap (ebben az esetben számára irreleváns szavak felvételeit hallja), majd miután ezekhez hozzászokott, és már nem reagál rájuk, bejátszanak neki egy más típusú ingert (most a saját nevét), és figyelik, hogy reakciói visszatérnek-e. Ha igen, az bizonyítja, hogy különbséget tudnak tenni a kétféle inger között.
A macskáknál az okozza a nehézséget, hogy nagyjából tojnak mindenre.
Vagy ha megengedőbbek akarunk lenni, akkor fogalmazhatunk úgy is, hogy reakcióik amplitúdója jóval szerényebb, mint például azt a kutyáknál megszokhattuk. A figyelmi állapotukat jószerével csupán egy fülbiccentés, vagy egy röpke tekintet jelzi, aztán visszatérnek egyéb elfoglaltságukhoz.
A kutatók két részkísérletet végeztek. Először a saját gazdájuk hangjának felvételét hallották (aki épp akkor nem tartózkodott a helyiségben). Az első szakaszban több érdektelen szót mondott azonos hanghordozással, majd a macska nevét ugyanolyan hanglejtéssel. A macskák többsége erre jobban reagált, mint az utolsó habituáló szóra. A második kísérletben ugyanezt játszották el, csak egy ismeretlen ember hangjával, és a dolog úgyis működött.
Szóval ha hívjuk a macskát a nevén, de az nem jön, az nem azért van, mert nem ismeri fel a nevét, csak nem érdekli, hogy mit akarunk.
A macskák nem arra evolválódtak, hogy válaszoljanak az ember kommunikációs jeleire. Akkor kommunikálnak az emberrel, ha akarnak. A macska már csak ilyen.
- nyilatkozta Szaito a New Scientistnek"
255,techtud,"A Massachusettsi Műszaki Egyetem, a világ egyik vezető technológiai felsőoktatási intézménye, több más egyetemhez hasonlóan felülvizsgálja a kínai telekommunikációs cégekkel folytatott együttműködéseit. Ezzel próbálják elkerülni, hogy a Trump elnök által aláírt, nemzetbiztonsági kockázatokról szóló (és főként a kínai titkosszolgálatokkal történő összejátszással, illetve az Irán elleni kereskedelmi szankciók megsértésével vádolt kínai távközlési cégek ellen született) törvény értelmében esetleg elessenek létfontosságú állami támogatásoktól.
Előttük már több nagy amerikai és brit egyetem járt el ugyanígy.
A kínai cégekkel történő együttműködés megszakításáról szóló bejelentést a semmitmondó “A megemelt kockázatú nemzetközi pályázatokkal kapcsolatos új felülvizsgálati folyamat” című közleményben tették közzé Maria Zuber, az MIT rektorhelyettese. Ebben leírják, hogy bár az MIT kutatói természetes módon örömmel együttműködnek a külföldi kollégáikkal, már régóta érvényben vannak azok a mechanizmusok, amelyek a nemzetközi együttműködések révén fellépő esetleges kockázatokat hivatottak azonosítani.
Most úgy határoztak, hogy bizonyos országokkal - konkrétan Kínával, Oroszországgal, illetve Szaúd-Arábiával - folytatott együttműködések különösen alapos felülvizsgálatra szorulnak. Ez a gyakorlatban azt jelenti, hogy ettől kezdve az MIT nem fogad be új együttműködéseket a Huawei-jel, illetve a ZTE-vel (és nem hosszabbítja meg az élő szerződéseket), tekintettel a cégek ellen folyó szövetségi nyomozásra, amelyet a kereskedelmi embargók megsértése miatt kezdeményeztek.
A CNET emlékeztet arra, hogy korábban már több más egyetem is hasonlóképpen megszakította kutatási, illetve kommunikációs együttműködéseit a két kínai céggel. Így járt el például
a Kaliforniai, a Wisconsini, az Oxfordi Egyetem és a Stanford is.

Forrás: CNET

Cikkünk megjelenése után a Huawei a következő közleményt adta ki: „Csalódottak vagyunk az MIT döntését illetően, de megértjük, mekkora nyomás alatt áll az egyetem. Hiszünk abban, hogy a tudományos kutatás az egész emberiség érdekeit szolgálja, melynek függetlennek kell lennie minden geopolitikai hatástól. A Huawei Technologies visszautasítja az Egyesült Államok kormányának állításait, és bízunk abban, hogy az amerikai jogrendszer végül a megfelelő következtetésre jut majd.”"
256,techtud,"A nyílt hozzáférésű (open access) tudományos folyóiratok terjedésével megjelentek a rendszerrel való visszaélők is. Ők azok a kiadók, amelyek mindenféle szakmai kontroll nélkül bármilyen szemetet hajlandók leközölni nagyon tudományosan hangzó című, valójában azonban gyakorlatilag nem is létező kiadványaikban.
csak fizessen a megrendelő.
És van, aki fizet, mert a tudományos pályán való előbbre jutáshoz publikálni kell, és ha valaki csak gagyit képes előállítani, akkor még a kamu cikk is jobb a semminél. Az efféle csaló szaklapokat ragadozó folyóiratoknak nevezik, és kritikusaik szerint aláássák az egész open access mozgalom hitelét, nem is beszélve az állami támogatásokból finanszírozott publikációs díjak elherdálásáról.
Az egyik legnagyobb ragadozó kiadó az indiai Omics, amelyet, illetve tulajdonosát, Srinubabu Gedelát most 50 millió dolláros büntetésre ítélt egy amerikai szövetségi bíróság Nevadában, ahová a kiadó amerikai részlege van bejegyezve.
Az Omics elleni eljárást az amerikai Szövetségi Kereskedelmi Hatóság (FTC) kezdeményezte megtévesztő üzleti praktikák miatt. Az Omics álfolyóiratok százainak kiadása mellett konferenciákat is szervezett, amelyeket - nem túl meglepő módon - ugyancsak gátlástalan eszközökkel hirdetett. Rendszeres gyakorlatuk volt, hogy a konferencia reklámjában tudományos rocksztároknak számító előadókat lengettek be, csakhogy az érintettek erről mit sem tudtak -
és persze nem is jelentek meg.
Az 50 millió dolláros büntetés mellett a bíróság felszólította az Omicsot törvénysértő gyakorlatának befejezésére, amelynek részét képezte, hogy nem tájékoztatták előre a szerzőket a publikációs díjakról, és félrevezették őket a folyóiratok tekintélyességét illetően.

Forrás: New York Times
"
257,techtud,"A Belgrádban tartott 2. nyugat-balkáni digitális csúcstalálkozón a résztvevő döntéshozók megállapodtak abban, hogy nyáron több mint negyedével csökkentik, majd két év múlva el is törlik a nyugat-balkáni országok közötti roamingdíjakat - tudósít az MTI.
A megállapodás értelmében a 27 százalékos árcsökkentés idén július 1-én lép életbe, majd pontosan két évvel később teljesen megszűnnek a roamingdíjak.
Marija Gabriel, digitális társadalomért és gazdaságért felelős uniós biztos elmondta, hogy ez az egyezmény bátor lépés a térség digitális fejlesztésében. A nyugat-balkáni országok között létrejövő telekommunikációs együttműködési folyamat következő állomása az lesz, ha hasonló díjeltörlésről szóló megállapodás jön majd létre az érintett balkáni országok és az Európai Unió között.
Az egyezményt hat állam, Szerbia, Montenegró, Koszovó, Bosznia-Hercegovina, Észak-Macedónia és Albánia képviselői írták alá."
258,techtud,"A Georgiai Egyetem kutatói nőstény barna anolisz gyíkokat altattak el, majd közvetlenül a petefészkeikben fejlődő tojásokba fecskendezték a génszerkesztést végző CRISPR molekuláris komplex összetevőit. A kezelés időzítése rendkívül fontos, hiszen a túl korai injektálás rontja a hatékonyságot, a túl késői viszont azzal fenyeget, hogy a beavatkozás létfontosságú szöveteket sért meg a tojásban.
Tojásrakó állatokon sokkal rosszabbul működik a génszerkesztés, mint például emlősökön, így eddig nem is születtek ezzel a technikával módosított genomú hüllők.
Ez tehát az első génszerkesztési kísérlet a gyíkoknál, de - ahogy az kísérleti stádiumban lévő eljárásoknál lenni szokott - a hatékonysága nem nevezhető éppen kimagaslónak. A 146 kezelt tojásból ugyanis mindössze kilencnél jártak sikerrel.
A kilenc génszerkesztett gyíkban inaktiválták a bőrpigmentációért felelős gént, így albínók lettek. Ezt a gént főként azért választották, mert az első pillantásra is nyilvánvaló, hogy a beavatkozás működött vagy sem.
Ugyanakkor a kutatócsoport tanulmányában azt is kifejti, hogy az albínóság a kutatások későbbi fázisa szempontjából is fontos számukra, hiszen azt kívánják vizsgálni, hogy a pigmenttermelés hiánya hogyan hat a szem retinájában lévő látógödör (fovea - az éleslátás helye) fejlődésére. Az albínó emberek ugyanis sokszor küzdenek látásproblémákkal, aminek az az oka, hogy a bőrpigmentációt vezérlő gén másodlagosan hatással van a fovea fejlődésére is.
Csakhogy se az egereknek, se például a zebrahalnak (két gyakori kísérleti állatnak) sincs látógödre. De a gyíkoknak van.
Ezért igyekeznek a barna anoliszt minél jobban bevonni az állatkísérletekbe. E gyíkfajt egyébként is előszeretettel vizsgálják a genetikusok, illetve az evolúcióbiológusok, minthogy nagyon gyorsan képes alkalmazkodni a megváltozott környezeti feltételekhez, így több száz helyi fajuk alakult ki.
Az eredmények másik gyakorlati alkalmazása a hüllőket érintő géndrive-módszerek fejlesztésében lehet. A géndrive olyan genetikai módosításon alapul, amely kényszeríti a módosítást hordozó egyedeket, hogy ne csak az utódaik felében (ahogy természetes lenne), hanem száz százalékában továbbörökítsék a hozzájuk kapcsolt gént. Miközben a módszer rendkívül hatékony lehet kártevők teljes populációinak kiirtásában (több kutatócsoport is tervezi bevetni a maláriaszúnyogok ellen), addig más kutatók attól tartanak, hogy az eljárás félelmetes ellenállhatatlansága ökológiai katasztrófát fog szülni, ha egyszer szabadjára engedik a természetben.
A georgiai kutatók szerint a módszer más hüllőknél is működhet, így az ilyen géndrive-val meg lehetne szabadulni a Floridában akadálytalanul terjedő invazív szalagos tigrispitonoktól.

Forrás: New Scientist

A génmódosított állatok nemcsak az átültethető szervek végtelen forrását jelentik, de a vérhiányt, sőt a cukorbajt is orvosolhatják. Csakhogy ezt ők nem fogják túlélni.
Elindultak az első CRISPR kísérletek, amikkel betegségeket gyógyítanának a kutatók.
Az etikai kérdéseket is felvető kísérlet során a majmok több területen is határozott fejlődést mutattak."
259,techtud,"Az amerikai színész a magyar Bitrise startup cégbe fektetett be, tudósít a Forbes magyar kiadása. A Bitrise nemrégiben vásárolta fel a hasonló profilú brit Outlyert, ami azért figyelemreméltó, mert inkább a magyar cégeket szokás felvásárolni, sokkal ritkább ennek fordítottja.
A Bitrise-ról néhány hete írtuk, hogy bár unalmas cégnek tűnhet, hiszen programozóknak gyártanak speciális segédeszközt, vagyis a termékükkel az átlag internetező sohasem fog direktben találkozni. Mégis egy szuperizgalmas dologban vannak benne, mert a mobilappok fejlesztését egyszerűbbé és hatékonyabbá tevő platformjukat Japántól a Szilícium-völgyig használják.

Noha Kutcher befektetése most vált nyilvánossá, valójában már két éve eldöntött tény. Akkor kötöttek megállapodást a színész-befektetővel, amikor ő Budapesten járt feleségével, Mila Kunissal, aki éppen itt forgatott egy filmet.


A befektetett összegről a felek nem árultak el semmit. Kutcher manapság már inkább IT-befektetői tevékenységére koncentrál, és nem a színészetre (talán mert ebben sikeresebb). Üzlettársával a múltban többször is jó időben szálltak be olyan cégekbe, amelyek csillaga hamarosan meredeken emelkedni kezdett. Csak néhány azok közül, amelyekben Kutchernek pénze van:

Airbnb, Skype, Spotify, Shazam, Uber.

Utóbbiba félmillió dollárt invesztáltak, ez a tulajdoni hányad ma már több mit százszorosát éri az eredeti befektetésnek. Kutcher alapjának nyolcszoros a hozamrátája, ami rendkívül erősnek számít, így a nagypályás tech befektetők között tartják számon.
"
260,techtud,"A Massachusettsi Műszaki Egyetem (MIT) és a Texasi Egyetem kutatói olyan automatizált növénytermesztő döntéshozó rendszert dolgoztak ki, amely a kért eredménynek megfelelően választja ki a nevelt növény tartási körülményeit. A most közölt tanulmányban bemutatott esetben például az volt a cél, hogy intenzívebb legyen a bazsalikom íze. A gépi tanuláson alapuló algoritmus ennek megfelelően jelölte meg azt a talajtípust, öntözési frekvenciát, megvilágítást és így tovább, amiről azt gondolta, hogy a legnagyobb valószínűséggel maximálják az ízt okozó vegyületek koncentrációját.
Olyan hálózatba kapcsolt eszközöket szerettünk volna építeni, amelyek feldolgozzák a növény fenotípusát (a gének által kialakított jellegzetességeit), a stressztényezőket, amelyek rá nehezednek, illetve a genetikai hátterét, és ezáltal jobban megérthetjük a növény és a környezete közötti interakciót. Minél jobban értjük e kölcsönhatást, annál jobban tudjuk tervezni a növény életciklusát, növelni a termésátlagot, fejleszteni az ízt, és csökkenteni a hulladékot
- magyarázza Caleb Harper, az MIT munkatársa. A most közölt kísérletben nem adtak ilyen komplex feladatot az algoritmusnak, mindössze a megvilágítással kellett játszania. A szoftver határozta meg, hogy mikor, milyen intenzitással, illetve milyen színű fénnyel legyen megvilágítva a bazsalikom ahhoz, hogy intenzívebbé váljon az íze. És ő is kapcsolgatta a lámpát, tehát a megvilágítás teljesen automatizálttá vált.
Az algoritmus tanításához először a kutatók határozták meg a megvilágítási stratégiát a korábbi tapasztalataik alapján. A learatott levelekben ezután meghatározták az ízanyagok koncentrációját. A következő lépésben egy modell segítségével e megvilágítási stratégiát módosították többféle módon, és megint csak mérték a vegyületek koncentrációját. A tapasztalatok alapján az algoritmus a harmadik fázisban már nagy szabadságot kapott egy alternatív stratégia kidolgozásához.
A kutatók meglepetésére a szoftver igen szélsőségesnek tűnő stratégiát favorizált: világítsák meg a növényeket UV-fénnyel folyamatosan, a nap 24 órájában.
Azért volt ez meglepő, mert normális esetben a bazsalikom sehol sem nő szakadatlan megvilágítás mellett, így nem is alkalmazkodhatott ehhez a körülményhez. Viszont az ötlet bejött, és a folyamatosan megvilágított bazsalikomban a duplájára nőtt az ízanyagok koncentrációja.
Persze a hosszú távú cél nem a jobb minőségű pesto kikísérletezése, hanem a növénynemesítés, illetve az új típusú agrotechnikai eljárások kifejlesztésében hasznosítható adatok sokkal hatékonyabb feldolgozása. A rendszer segítségével elvileg kevesebb próba adatainak elemzésével rögtön az ideális kombinációt lehet meghatározni, nem kell ehhez a megszokott, az ideális állapothoz lépésről-lépésre közelítő körülményekkel kísérletezni.

Forrás: Techcrunch
"
261,techtud,"Ne bingyeredjen1 tovább, neteződjön2 inkább idefele, itt a firtogatás3 ideje! Töltse ki az Index nyiszora4 kis tájnyelvi kvízét, pákosztoskodjon5 a hőgye6 kérdéseink között, aztán mehet a csivogás7. Húsz archaikus, népies és tájnyelvi szó jelentésére kérdezünk rá, mindegyik a néhány hete megjelent Nagy magyar tájszótár 55 ezer szómagyarázata közül való. No more bünnyögés: ha készen áll, gabalyítunk!
A játék lezárult.
1 bingyeredik = gémberedik; 2 neteződik = hallgatózik (vadállat); 3 firtogat = kérdezget, faggat; 4 nyiszora = hitvány; 5 pákosztoskodik = csipeget, válogat; 6 hőgye = félbolond, hóbortos; 7 csivogás = csivitelés "
262,techtud,"Noha sokaknak a hatalmasat bukó, Kevin Costner főszereplésével készített Waterworld című posztapokaliptikus scifiből lehet a koncepció ismerős, úgy tűnik, hogy egyes ENSZ-szervezetek komolyan a magukévá tették az ötletet, hogy tízezer ember befogadására képes lebegő városokat építsünk az óceánra.
Az ENSZ emberi településekkel foglalkozó programja (UN Habitat) igazgatója, Maimunah Mohd Sharif egy tegnapi kerekasztal-beszélgetésen elmondta, hogy a világszervezet támogatni fogja, hogy ezek a tervek megvalósulhassanak.
Hogy melyek is pontosan ezek a tervek? Az Oceanix nevű cég és mások is úszó platformokon álló építményeket vizionál, amelyek ellenállnának a klímaváltozás következtében fellépő környezeti viszontagságoknak, így a tengerszint-emelkedésnek és a gyakori árhullámoknak, sőt még a cunamik sem tennének kárt bennük. Állításuk szerint e tervek közel járnak a gyakorlati megvalósíthatósághoz, és megoldást jelenthetnek az alacsonyan fekvő, és ezért lakhatatlanná váló, de egyébként is túlzsúfolt tengerparti települések krónikus lakásproblémáira.
Azért azt ne várjuk, hogy az úszó házak holnap költözhetők lesznek, hiszen még csak szép koncepciórajzok léteznek belőlük, amelyekkel most befektetőket csábítanak.
A települést az ismert építész, Bjarke Ingels tervezte, aki szerte a világon tervezett már környezettudatos épületeket, például a Google egyik központját. Az elképzelt úszó város hatszögű platformokon állnak, ezzel minimalizálnák a szükséges anyagmennyiséget. Ezeket az egységeket megint hatszöges struktúrában kötnék egymáshoz, és darabonként 300 főt képesek kiszolgálni.
Ahogy az egy igazán divatos építési projekttől kötelezően elvárt, a település energetikai szempontból autonóm, lesz (ha lesz egyáltalán), maga fogja előállítani a szükséges elektromosságot, hőt és édesvizet. Nem lesznek kukásautók a városban, hanem
pneumatikus csöveken fog eljutni a szemét a szortírozó és újrafeldolgozó állomásig.
Az egész struktúrát lehorgonyoznák a tengerfenékre, és a víz alatt fognak növényeket termeszteni. Nyugalmas időkben a partoktól egy mérföldre horgonyozna a város, de veszély esetén távolabb is lehetne vontatni. A fő építési anyag az úgynevezett Biorock lenne, amelyet a víz alól bányászható alapanyagokból lehet előállítani elektromos áram segítségével, háromszor keményebb a betonnál, viszont úszik a vízen.
Noha a koncepciórajzok gyönyörűek és egy irreálisan optimista jövő képét vetítik elő, arról nincsenek hírek, hogy már sikerült-e meggyőzniük néhány szóba jöhető milliárdost a projekt finanszírozásáról.
Forrás: Business Insider"
263,techtud,"Ez a pliocén korban volt, 5,3-2,6 millió évvel ezelőtt. Az antarktiszi erők mellett a globális átlaghőmérséklet 3-4 Celsius-fokkal meghaladta a mait, a világtengerek szintje pedig 20 méterrel magasabban állt.
De a Déli-sark átlaghőmérséklete 20 fokkal volt magasabb a mostaninál
– hangzott el a brit Királyi Meteorológiai Társaság tegnapi konferenciáján, amelyet a pliocénkori klímáról rendeztek. A részt vevő kutatók szerint a pliocén remek analógia, ha arra vagyunk kíváncsiak, hogy mi vár ránk a jelenlegi atmoszférikus szén-dioxid-koncentráció közepette.
Akkoriban egyáltalán nem borította jég Grönlandot, a nyugat-antarktiszi jégmező se volt sehol, a keleti kiterjedése pedig sokkal kisebb volt, mondta el Martin Siegert, a University College London kutatója. Persze a klímaszkeptikusok azonnal kaphatnak az alkalmon, és közbevethetik, hogy ha akkor ugyanannyi volt a széndioxid a légkörben, mint most, akkor hol vannak a rügyező bükkfák ma az Antarktiszról. A kutató szerint még egy pici türelem kell, és lesznek:
A fosszilis tüzelőanyagok égetése olyan villámgyorsan emelte meg a légköri széndioxid-koncentrációt, hogy az atmoszférának és az óceánoknak még nem volt idejük teljes egészében reagálni erre. Ha 200 fokra állítjuk otthon a sütőt, akkor sem lesz egy csapásra 200 fok benne a hőmérséklet. Ugyanez a helyzet az éghajlattal is.
A globális átlaghőmérséklet mára 1 Celsius-fokot emelkedett az ipari forradalom kezdete óta. Akkor 280 ppm (milliomodrész) volt a levegő CO2-tartalma, ma 412 ppm, és ez pontosan azt valószínűsíti, hogy az átlaghőmérséklet 3-4 fokkal fog emelkedni a következő évszázadok során. A jég elolvadása még több időt fog igénybe venni, így a pliocénkorihoz hasonló klíma és vegetáció kialakulásához akár több évezredre van szükség.
A növényzetről sokat árulnak el azok a bükk-, nyitvatermő- és mohakövületek, amelyeket alig 500 kilométerre találtak a Déli-sarktól. Akkoriban 400 ppm volt a szén-dioxid-szint, és a nyári középhőmérséklet a tundrára jellemző +5 fok körül mozgott, szemben a mai -15-20 fokkal.
De ha nem vigyázunk, még ennél is súlyosabb lehet a helyzet néhány évtizeden belül.
Ha a mai ütemben bocsátjuk ki továbbra is a szén-dioxidot, az évszázad végére elérhetjük az 1000 ppm-et is – figyelmeztetett Siegert.
Forrás: Guardian"
264,techtud,"Április 3-tól újra Magyarországot járja a Google csapata, hogy frissítsék a Street View, azaz az Utcakép szolgáltatást, jelentette be szerdán sajtótájékoztatón Boros Botond, a Google Magyarország marketing igazgatója. A tervek szerint áprilisban és májusban a hét nagyvárosban zajlik majd az utcakép nézethez szükséges fotózás: Budapesten, Szegeden, Pécsen, Miskolcon, Debrecenben, Székesfehérváron és Győrben – és esetleg a szomszédos településeken is – lehet majd találkozni kezdetben a sétálós, hátizsákos (trekker) emberükkel, majd később a Google-autóval.
2005-ben indult a Street View, ami viszonylag hamar, 2006-tól Magyarországon is elérhetővé vált. Maga a Google Maps jelenleg több mint 193 országban érhető el, míg 88 országban a több millió panorámaképből álló utcaképes nézet is a felhasználók rendelkezésére áll. Egymilliárdnál is több felhasználója van ezeknek a szolgáltatásoknak, közülük havonta 95 millióan vesznek részt aktívan a térképadatok bővítéséhez, pontosításához, ők az úgynevezett ""helyi idegenvezetők"" (local guide), míg napi szinten 25 millióan hívják segítségül a Google térképét, foglalta össze a főbb adatokat Boros Botond.
A Street View felvételek készítéséhez amúgy öt eszközt használnak a Google munkatársai, az autókon és a hátizsákokon kívül vannak háromkerekű robogóik, kézikocsijaik és hómobiljaik is - ezekkel szokatlanabb helyszíneket (múzeumokat, népszerű kirándulóhelyeket stb) is el tudnak érni. A szerdai sajtótájékoztatón megmutatták a gyalogosan készülő felvételekhez használt trekkert, ami egy hátizsák formájú, gömbpanorámás fényképezőgép-rendszerrel felszerelt rendszer. Ennek segítségével olyan helyszínek is megközelíthetők és digitalizálhatók (akár 3D-ben is) amik autók, triciklik, kézikocsi, és motoros szánokkal nem.
A 18 kilós trekkert google-ös operátorok hordják, most Magyarországra egy osztrák fiatalember érkezett, hogy gyalogosan járjon be több helyszínt is. Menet közben a készülék 2,5 másodpercenként rögzít képeket, a trekker tartójának tetején lévő gömbben 15 különböző irányba néző lencse található, így jön létre a Street View-ból már jól ismert közel 360 fokos panoráma.
A Google a gömbkamerás hátizsák eddigi verzióját hozta Magyarországra, ""ugyanazt tudja mint eddig, 360 fokban készít fotókat, amiket később szoftveresen összeszerkesztünk. Az akkumulátora nagyjából 6-8 óráig bírja, ekkora túrát lehet vele csinálni, úgyhogy alaposan meg kell tervezni, hogy hova megy vele az ember és mikor fordul vissza, úgyhogy ezért sem tudjuk pontosan előre megmondani, hogy melyik nap mikor és hol jár majd a hátizsák, ráadásul az időjárás és sok minden más dolog is befolyásolja"" – mondta az Indexnek Boros Botond. 
A hátizsák által készített fotókat nagyjából három hónap alatt dolgozzák fel. ""Az, hogy a Magyarországon készülő street view képek mikor kerülnek fel, mikor frissül velük a Google térképalkalmazása, függ az európai országok közti prioritás sorrendjétől. Magyarország a régióban nagyjából Lengyelország és Csehország után szokott következni, de nem kizárt, hogy nálunk hamarabb megjelenik. 2018 májusában csináltunk egy hasonló kört, azután két és fél hónap volt, mire megjelentek a felvételek.""
Kérdésünkre, hogy milyen arányban járhatjuk be az országot a Street View-ban, Boros Botond két becslést adott: ""Ha a népességet nézzük, akkor az ország több mint fele le van fedve street view-val, mivel főként a városokban, nagyvárosokban laknak sokan. Ha a területet nézzük, akkor kevesebb mint egyharmada. Frissítjük majd az egész adatbázist, a nagyvárosokkal kezdve, mert mindig a népesség és így a nézettség határozza meg a lokációt, ahová megyünk."" Magyarországról egyébként nincs részletes statisztika, hogy hányan nézik, használják a Google térkép utcanézetét.
A személyes adataik, képmásuk miatt most sem kell senkinek sem aggódni, az utcakép frissítése előtt az összes felismerhető arcot és rendszámot automatikusan elhomályosítja a Google képszerkesztő algoritmusa. Ha valami érzékeny személyes adat mégis átcsúszna a mesterséges intelligencia szűrőjén, a felvételek közzétételét követően is van lehetőség további részletek elhomályosítására: az ablak jobb alsó sarkában található ""Hiba bejelentése"" gombra kattintva lehet kérni a kitakarást (alkalmazásban ez a funkció a megjelölési gombról vagy a menügombról érhető el)."
265,techtud,"A világ egyik vezető orvosi tudományos folyóiratában, a Lancetben jelent meg az a globális, 195 ország adatait összegző tanulmány, amelynek megállapításai szerint a Föld népességének 20 százaléka az egészségtelen táplálkozás miatt hal meg idejekorán.
A kutatás szerint, amelyet a Global Burden Disease 2017 (a betegségek globális terhét vizsgáló) tudományos konzorcium közreműködői készítettek, 2017-ben 11 millió korai halál volt az egészségtelen ételek számlájára írható. A közvetlen vezető halálokok a szív- és érrendszeri betegségek voltak, őket követték a daganatos megbetegedések és a II-es típusú cukorbetegség.
Az emberek étkezéséből leginkább az olajos magvak, a tej és teljes kiőrlésű gabonafélék hiányoznak, miközben cukrozott italokból, feldolgozott húsokból és sóból többet esznek a kelleténél.
Ez utóbbi volt a leggyakoribb kiváltó oka a korai haláleseteknek: a túlzott nátrumfogyasztás (főként konyhasó formájában), ezt követte a kevés teljes őrlésű gabona és a kevés gyümölcs fogyasztása. Összességében a szegényes étrend főként az egészséges táplálékok nem fogyasztása miatt bizonyult inkább károsnak, semmint az egészségtelenek túlzott fogyasztása miatt.
A 195 vizsgált ország közül a legtöbben Üzbegisztánban halnak meg az egészségtelen táplálkozás miatt, míg legkevesebben Izraelben.
A szerzők amellett érvelnek, hogy az eredményeik bizonyítják, hogy azonnali összehangolt erőfeszítésekre van szükség a táplálkozás egészségesebbé tételére világszerte, és a lépéseknek az élelmiszerellátás minden szintjére, illetve a szektort érintő szakpolitikára is ki kell terjednie.
A kutatás megerősíti azt, amit már sok éve sejteni lehetett: hogy a rossz táplálkozás minden más kockázati tényezőnél erősebb oka a korai halálozásnak
- nyilatkozta a tanulmány egyik szerzője, Christopher Murray, a Washingtoni Egyetem kutatója.

Forrás: Eurekalert
"
266,techtud,"A japán autógyártó szerdán jelentette be, hogy több tízezer elektromos, illetve hibrid meghajtást érintő szabadalmáról gyakorlatilag lemond (nem kér jogdíjat a használatukért), hogy így ösztönözze a rivális autógyártókat az alacsony széndioxid-kibocsátású és energiatakarékos járműtechnológiák felkarolására. A szabadalmak szabaddá tétele 2030-ig folyamatosan fog megtörténni.
A szabadalmak olyan technológiák iparjogi védelmét látták el a múltban, amely nemcsak az elektromos, a plug-in hibrid, de az üzemanyagcellás járművek alapvető mechanizmusait működtették. A Toyota 2015-ben már kibocsátott egy kisebb csomag (5680 darab) szabadalmat, amelyek akkor az üzemanyagcellás technológia megoldásairól szóltak.
A cég fizetős technikai támogatást is kínált azoknak a gyártóknak, amelyek az ő technológiát hasznosítják, illetve az ő általa gyártott alkatrészeket építik be saját járműveikbe.
Mint közleményükben írják,
annak alapján, hogy milyen sok megkeresés érkezik hozzánk azoktól a cégektől, amelyek felismerték az elektromos és a hibrid meghajtórendszerek népszerűsítésének szükségességét, úgy látjuk, hogy itt az együttműködés ideje.
A következő években hozzáférhetővé tett szabadalmak közül 2590 az elektromos motorokat, 2020 a PCU-kat (Power Control Unit - energiairányító egység), 7550 a rendszerirányítást, 1320 a sebességváltót, 2200 a töltést, míg 2380 az üzemanyagcellákat érinti.

Persze a klímaváltozás elleni küzdelem nemes célján túl a Toyotát az is motiválhatja, hogy a rendszerei nyílttá tételével esetleg 

ők határozhatják meg a következő évtizedek iparági standardjait."
267,techtud,"Csütörtökön nyitja meg budapesti irodáját a 3D nyomtatókat készítő Formlabs, amely pár éve Székesfehérváron gyártja a világszerte népszerű nyomtatóinak egy részét, ám előtte még a hannoveri Messe gyártóipari kiállításon is bemutattak két új modellt, az újfajta (low force) sztereolitográfiás eljárással működő Form 3 nyomtatót, és méretesebb Form 3L változatot, amelynek ötször nagyobb a nyomtatási térfogata.
Lenyűgöző, 25 mikronos felbontással tudnak printelni, egyszerűen és nyomtalanul eltávolítható a tárgyat támogató struktúra
A vállalat termékfejlesztésért felelős vezetője, Lakatos Dávid kezünkbe nyomta a kiállításon az új printerekkel készíthető nyomatokat, és pont volt ott egy tapasztalt vevő is, és az ámulatot lehetett leolvasni az arcáról, amikor az került szóba, hogy milyen gyorsan dolgozik a dupla lézerrel felszerelt Form 3L. 
Egy speciális, Draft Resin nevű alapanyagot is bemutattak, amellyel durvább, 300 mikronos felbontással lehet prototípusokat printelni, a szokásos alapanyagoknál 3-4-szer gyorsabban.
Először a Kickstarteren robbant be a köztudatba a Formlabs, és azzal váltak világszerte ismertté, hogy a korábban 80-100 ezer dollárba kerülő, a nagyon kevés cég által használt SLA nyomtatókat elérhető áron dobták piacra.
Lakatos Dávid azt is megmutatta nekünk, hogy a cégek miféle meglepő ötletekre használnak 3D nyomtatókat. A Gillette például azt találta ki, hogy a vevői tervezhetnek maguknak egyedi borotvanyelet, és azt a személyre szóló borotvát szállítják le nekik, természetesen az alaptermék áránál valamivel drágábban. A felhozatalt látva azért eszünkbe jutott egy jó tanács az amatőr önjelölt formatervezőknek: érdemes inkább zárt nyelet készíteni, ami nem lesz tele habos-szőrös dzsuvával.
A vadiúj Form 3 hatezer dollárba kerül, míg a nagyobb 3L kereken tízezer dollárért kapható. Az ár is mutatja, hogy ez nem az a nyomtató, amivel kulcstartót vagy lámpakapcsolót printelünk magunknak otthon. Az SLA és a most bemutatott LFS nyomtatási módszer előnyeit az ipar tudja jól kihasználni, például biokompatibilis (protézisként beültethető) anyagok használatával.

                      Megnéztük a legendás fehérvári gyár utódját, és lehidaltunk, hogy 3D nyomtatóktól kezdve, mikrofonokon át, autóelektronikáig mennyi minden készül ott.        "
268,techtud,"Mindhárom fenti történetben ugyanaz a cég bukkant fel: az izraeli NSO Group. A cég eszközeit elvileg kizárólag a terrorizmus és más bűncselekmények ellen lehetne bevetni, de a gyakorlat azt mutatja, hogy ennél jóval kevésbé nemes célokra is felhasználják az ilyesmire fogékony kormányok, sőt vállalatok vagy tehetős magánemberek is. (A cég tagadja a fenti esetekben való érintettségét, akárcsak a legutóbbi vádat, miszerint Szaúd-Arábia az ő eszközeikkel hekkelhette meg Jeff Bezos Amazon-vezér telefonját.)
Az NSO a legnagyobb, de közel sem az egyetlen szereplője annak a titokzatos és egyre jövedelmezőbb üzletágnak, amely az utóbbi években elkezdte átalakítani a globális kiberkémjátszmát. Állami hírszerző szerveknél edződött egykori ügynökök által alapított magánvállalatok kínálnak kémeszközöket és -szolgáltatásokat megfizethető áron, amivel gyakorlatilag demokratizálják a korábban nagyhatalmak kiváltságának számító kiberkémkedést – és ezzel ironikus módon a demokratikus kezdeményezéseket elfojtani igyekvő elnyomó kormányokat is új eszközökkel látják el.
A kiberhadviselés új frontjának legfontosabb cégeit nemrég a New York Times mutatta be egy hónapos nyomozómunka után. Ezeket a cégeket nagyjából úgy lehet elképzelni, mint a klasszikus hadviselés magánhadseregeit, például a – ma már Academi néven működő – hírhedt Blackwatert, amely az iraki háborútól az ukrajnai szeparatisták elleni harcig szinte minden amerikai érdekeltségű válsághelyzetben feltűnt. Csak éppen ezek a privát hírszerző vállalatok nem a terepen vonulnak fel a megbízóik céljaiért, hanem a digitális eszközeikkel segítenek a mindennapi háborúk megvívásában.
Az NSO Groupot 2008-ban alapította az izraeli hadsereg elektronikus hírszerzésre specializált 8200-as egységének – feladatában nagyjából az amerikai NSA izraeli megfelelője – két veteránja, Shalev Hulio és Omri Lavie. A cég 2011-ben mutatta be Pegasus nevű eszközét, amellyel okostelefonokat tudtak feltörni és észrevétlenül megfigyelni. Az első komoly ügyfelük a mexikói kormány volt 2013-ben, amely a drogkartellek elleni harcban kérte a cég segítségét. A NYT forrásai szerint az NSO eszközeinek kulcsszerepe volt a leghíresebb mexikói drogbáró, a Köpcös 2016-os elfogásában is, akit idén februárban ítéltek el.
Az NSO-nak azóta a világ öt kontinensén vannak ügyfelei, és világszerte hozzájárult a terrorizmus és a szervezett bűnözés elleni harchoz. Az eszközeivel viszont a jelek szerint több ügyfele is visszaél, a mexikói kormány például újságírókat, kormánykritikus civil szervezeteket és nemzetközi kutatókat is megfigyelt a segítségükkel. Az egyik esetben, amikor egy kiszemelt újságíró telefonjára nem sikerült bejutniuk, jobb híján a 16 éves fia mobilját vették célba.
Az NSO saját bevallása szerint igyekszik fellépni az eszközei nem rendeltetésszerű használata ellen, például egy etikai bizottság dönti el, hogy üzletelhetnek-e olyan kormánnyal, amellyel kapcsolatban felmerül az emberi jogok megsértése, és az izraeli védelmi minisztériumnak is jóvá kell hagynia a cég külföldi kormányokkal kötött szerződéseit. Törökországnak például nem adnak el semmit. Mexikó vagy éppen Szaúd-Arábia viszont egyik szűrön sem akadt fenn, pedig nemzetközi értékelések alapján mindkettőben rosszabb az emberi jogi helyzet. De az Egyesült Arab Emírségek is a cég ügyfele maradt még a Manszúr-ügy nyilvánosságra kerülése után is. És bár a közmegítélésük ellentmondásos, az üzleti értékükön nem fognak a kétes ügyek: a cég jelenlegi becsült értéke 1 milliárd dollár.
Az NSO a legismertebb, de közel sem az egyetlen szereplője ennek a mára 12 milliárd dollár (3,45 billió forint) értékűre hízott szektornak. Sőt, egyre nagyobb a verseny a cégek között, a riválisok nemcsak az állami szolgálatoktól, hanem egymástól is igyekeznek elcsábítani a tehetséges hekkereket. A másik fő játékos az egyesült arab emírségekbeli DarkMatter, amely maga is szipkázott el izraeli exkémeket az NSO-tól. Az ő esetükben annyiban más a helyzet, hogy a magáncég a gyakorlatban az Emírségek állami hírszerzésének kiterjesztéseként működik, konkrétan az ország hírszerzésével egy épületben van az irodájuk.
A DarkMatter létrehozásának története jól jellemzi az egész iparág ingoványosságát. Az Emírségek korábban egy CyberPoint nevű amerikai céget bízott meg az ország kibervédelmével. A cég ehhez annak rendje és módja szerint beszerezte a hadi és hírszerzési exporthoz szükséges licencet az amerikai kormánytól. A megbízó azonban rendszeresen feszegette a szerződés által szabott határokat, és az amerikai törvényekbe ütköző feladatokkal – például amerikai szervereken futó weboldalak meghekkelésével – bízta volna meg őket.
Miután a CyberPoint ezt rendre visszautasította, az Emírségek 2015-ben megalapította a saját kiberkémvállalatát, amelyet már nem kötöttek az amerikai törvények – csakhogy ehhez több, NSA-nél és más amerikai szolgálatoknál edződött alkalmazottat is átcsábított, voltak, akiket éppen a CyberPointtól. Ezzel gyakorlatilag kiszervezte az amerikai kiberképességeket a saját fennhatósága alá. Ezt azzal tudta elérni, hogy mesés fizetést kínált nekik, kicsit ahhoz hasonlóan, ahogy az egykor világsztár, de már kiöregedőben lévő focisták a Közel-Keletre mennek levezetni, hogy még a visszavonulás előtt még felduzzasszák a bankszámlát.
A cég korábbi munkatársai szerint a DarkMatter külföldi kormányok mellett Gmail-, Yahoo- és Hotmail-fiókokat is meghekkelt, illetve a Citizen Lab nevű kanadai kutatószervezetet is támadta. Egyes akciókban amerikai állampolgárok is a célkeresztjükbe kerültek, az ezt kifogásoló amerikai alkalmazottakat pedig levették a projektről. Az FBI nyomozást indított a cég amerikai munkatársai ellen, amely azután pörgött fel, hogy egy akkoriban szintén a DarkMatternél dolgozó korábbi NSA-hekker megelégelte a dolgot, és az amerikai nyomozókhoz fordult, miután több társával együtt otthagyta a céget. Erről még januárban írt részletesen a Reuters.
A külföldi célpontok mellett a DarkMatternek otthon is akad munkája bőven, például ők is rádolgoztak arra az Ahmed Manszúrra, akivel korábban az NSO-t is megbízta az Emírségek kormánya. A gyereke babamonitorjának meghekkelésével hallgatták le a családját.
Mindez rávilágít arra a problémára, hogy bár a magánkémkedés az elmúlt években önálló iparággá nőtte ki magát, ezt – a technológiai fejlődés sok más aspektusához hasonlóan – a szabályozás még nem tudta követni. A katonai és hírszerzési technológiák exportjára, illetve az ilyen szervek kötelékében kiképzett személyek külföldi munkavállalására vonatkozó törvényeket 20. századi viszonyokra írták, így azok a fegyverkereskedelmet és katonai taktikák átadását korlátozzák. A kiberháborúban bevethető képességekkel viszont egyelőre nem nagyon tudnak mit kezdeni. Pedig a modern háborúk ma is zajló legfontosabb csatáit már ezekkel vívják.
Az NSA alkalmazottainak elvileg életük végéig védeniük kell az Egyesült Államok titkait, és az ügynökség otthagyása utáni két évben jelenteniük kell, ha munkát vállalnak külföldi kormányoknál. De hogy az amerikai hírszerzésben szerzett szaktudásuk mennyire tekinthető államtitoknak, illetve hogy egy külföldi magáncégnél vállalt munka mekkora kockázatot jelent, mindebből nem világos – az meg pláne nem, hogy mi van, ha két évnél később állnak szolgálatban egy ilyen cégnél.
Mindenesetre az amerikai igazságügyi minisztérium a DarkMatter ügyében kémtechnológiák esetleges illegális exportját is vizsgálja, de a nyomozást bonyolítja, hogy az Emírségek jó viszonyt ápol a Trump-adminisztrációval, és a New York Times szerint nem kizárt, hogy ha túl mélyre ásnának, kellemetlen részletek derülhetnének ki a DarkMatter és az amerikai hírszerző szolgálatok kapcsolatáról is.
Az NSO és az DarkMatter mellett említhető még néhány további cég is. Egyikük a szintén izraeli, egykori moszados hírszerzőkhöz köthető Black Cube, amely világszerte azzal híresült el, hogy a zaklatási botrányba keveredett Harvey Weinstein is velük próbálta eltussoltatni a karrierjébe került ügyet. Itthon azonban leginkább a magyar vonatkozású akciójuk miatt emlékezhetünk rájuk: egy máig ismeretlen – bár jó eséllyel a magyar kormányhoz közel álló – ügyfél megbízásából civil szervezeteket próbáltak titkosszolgálati módszerekkel csőbe húzni és lejáratni.
Szintén izraeli a 2016-os Trump-kampány környékén is feltűnő Psy-Group, amelyet a későbbi elnök egyik tanácsadója közösségi médiás manipulációval akart megbízni, bár végül ez az együttműködés nem valósult meg.
Bár nem közel-keleti, de szintén ismert szereplő volt az olasz Hacking Team, amely leginkább azzal vált híressé, hogy 2015 júliusában valaki meghekkelte őket, majd nyilvánosságra hozta a kódjaikat és egy halom kínos belső információt, aminek köszönhetően ritka betekintést nyerhettünk a kémszoftverek gyártóinak titokzatos világába. Itt is volt magyar szál: mint kiderült, egy fedőcégen keresztül Magyarország is 600 millió forintos ügyfelük volt, de a Magyar Telekom is kapcsolatban állt velük. (Az egyik nyilvánosságra került kémeszközüket mi is bemutattuk.)
A Hacking Team meghekkelése egyébként egy olyan problémára is ráirányítja a figyelmet, ami a kiberképességek szürke zónás exportja mellett a másik nagy jogi-biztonsági kihívás ezen a téren: ha az állami hírszerző ügynökségek által saját célra felhalmozott sebezhetőségek illetéktelen kezekbe kerülnek, könnyen elszabadul a kiberbiztonsági pokol. A Hacking Team eszközeinek közzététele is több népszerű programot szabad prédává tett a hekkerek számára.
A nulladik napi sebezhetőségek a hekkerek legnagyobb kincsei, hiszen amíg maga a sebezhető eszköz gyártója se tudja, hogy létezik egy hiba, addig javítani se tudja, így azt nyugodtan ki lehet használni. Ezért szoktak állami hírszerző ügynökségek, például az amerikai NSA és CIA is betárazni ilyen titkos kiskapukból. De nemcsak a kormányzati hekkerek, hanem a bűnözők is szeretik az ilyesmit, ezért ha az NSA megtalál egy hibát, de nem szól róla, ezzel ártatlan felhasználókat veszélyeztet. Hiszen a befoltozatlan résen az ő adataikat is kilophatják a hekkerek – pláne, ha magától az ügynökségtől szerzik meg hozzá a sebezhetőséget.
A nagy 2017-es zsarolóvírus-hullámot is az tette lehetővé, hogy a Shadow Brokers nevű csoport meghekkelte az NSA-t, majd közzétette az ellopott eszközeiket, köztük az EternalBlue kódnevű Windows-sebezhetőséget. Egy évvel később pedig a Wannacry és a NotPetya is ezen keresztül tudta megfertőzni az áldozatok gépeit.
Akkor a Windowst fejlesztő – és egyébként a hibát a napvilágra kerülése után gyorsan javító – Microsoft is megjegyezte, hogy a kormányoknak fel kell hagyniuk azzal, hogy sebezhetőségeket gyűjtenek saját célra, és nem közlik azokat az érintett cégekkel, mert annak előbb-utóbb elkerülhetetlenül ez lesz a vége. Nem csoda, hogy éppen a Microsoft az egyik leghangosabb propagálója a digitális genfi egyezménynek, amely a hagyományos tömegpusztító fegyverekhez hasonlóan önkéntes alapú korlátozásra venné rá a kiberfegyverek fejlesztőit is.
:An Israeli woman uses her iPhone in front of the building housing the Israeli NSO group on August 28 2016 in Herzliya near Tel Aviv. - Apple iPhone owners earlier in the week were urged to install a quickly released security update after a sophisticated attack on an Emirati dissident exposed vulnerabilities targeted by cyber arms dealers.
(Borítókép: Az NSO Group irodája Herzliyában, Izraelben, 2016-ban. Fotó: Jack Guez / AFP)
A 24 gigás adatbázisban az alapvető személyes adatok mellett a pontos tartózkodási hely is szerepelt.
A megszerzett adatokkal akár a cégek forráskódjaihoz is hozzáférhetnek.
Oszkó Péterék a jövő biztonsági problémáira megoldást kereső cégeket akarják kinevelni."
269,techtud,"Több százmillió felhasználó adatait találta meg az UpGuard nevű kiberbiztonsági cég két véletlenül publikusan hagyott szerveren, köztük hozzászólásokkal, lájkokkal felhasználónevekkel és egyéb adatokkal, amikhez bárki hozzáférhetett – írja a Tech Crunch.
Az adatokat egyik felét egy mexikói cég, a Cultura Colectiva hagyta véletlenül egy jelszóval nem védett szerveren, a maradékot pedig a már megszűnt kaliforniai At The Pool hagyta egy szerveren. A cég szerint ez utóbbi az aggasztóbb, ezen a szerveren 22 ezer felhasználó adatai ültek, többek közt
Az UpGuard tájékoztatása szerint egyik cég sem reagált a megkeresésükre, de az At The Pool által gyűjtött adatok rejtélyes módon éppen akkor tűntek el, mikor a cég elkezdte kinyomozni, hogy ki áll mögöttük. A Facebook egyébként szólt a szervereket hostoló Amazonnak, hogy vegyék le az adatokat. A közösségi oldal szóvivője elmondta, kifejezetten tiltják a velük együttműködő cégeknek, hogy publikus adatbázisokban tárolják az adatokat, és bár egyelőre nincs arra utaló jel, hogy bárki kihasználta volna ezt, nyomoznak az ügyben.
Ez egy újabb elég aggasztó szivárgás, aminek valószínűleg a Facebooknál sem örülnek, hiszen például a németek pont az ilyen ügyek miatt szálltak bele a cégbe."
270,techtud,"Világszerte átlagosan 20 hónappal rövidíti meg a most születő gyerekek várható élettartamát a légszennyezettség, ami 2017-ben minden tizedik halálozásban közrejátszott, így pedig a maláriát és a közúti baleseteket lehagyva már a dohányzással van egy szinten egy friss jelentés szerint – írja az MTI.
A világ levegőjének állapotáról szerdán kiadott 2019-es State of Global Air (SOGA) jelentésből kiderült, hogy a helyzet Ázsiában a legrosszabb, ahol akár 30 hónappal is megrövidülhet a gyerekek várható élettartama, a szubszaharai afrikai térségben pedig 24 hónappal
A fejlett világban sokkal jobb a helyzet, de a levegőszennyezettség itt is átlag öt hónappal csökkenti a mai gyermekek életkilátásait. A jelentést készítő Egészségügyi Hatások Intézetének elnökhelyettese, Robert O'Keefe elmondta, teljesen megdöbbentek az eredményektől, és hozzátette azt is, hogy nemcsak a gyerekekre, hanem a felnőttekre nézve is komoly kockázatot jelent a rossz levegő.
A levegőszennyezettség globálisan a krónikus obstruktív tüdőbetegség (COPD) okozta halálozások 41 százalékáért felelős, a 2-es típusú diabétesz okozta halálozások 20 százalékában játszik szerepet, a tüdőrák okozta halálozás 19 százaléka következik be miatta, 16 százalékban az iszkémiás szívbetegségben szenvedőknél, 11 százalékban pedig a sztrókos esetekben okoz halált.
O'Keefe elmondta, csodákat nem lehet várni, de a kormányok által tett lépések lehetnek hatékonyak, amire a fejlett világban vannak is jó példák. Kínában is van előrelépés, a 2013-ban felállított akcióterve az elmúlt években már elkezdte éreztetni a hatását.
A jelentés szerint Ázsia déli részén a legmagasabb a szálló por szintje, Nepálban és Indiában ez a szint kétszerese a Kínában mértnek. A legkisebb koncentrációt az Egyesült Államokban, Norvégiában, Kanadában, Svédországban, Új-Zélandon mértek, de a Maldív-szigetek, Brunei és Észtország is jól szerepelt.
A légszennyezettség veszélyeire korábban többen rámutattak már, kiderült már többek közt, hogy növeli a vetélés kockázatát és a spermiumtermelés is romlik miatta."
271,techtud,"Ez egyike lehetett a legfájdalmasabb haláleseteknek. Kétmillió évvel ezelőtt egy ősünk valószínűleg napokig szenvedett, miközben szüntelenül lüktetett a foga. A metszőfogai már olyannyira lekoptak, hogy a fogbél is kilátszott, és így nem meglepő, hogy az egyik fogán keletkezett gyulladás gennyes gócot képzett, ami benőtt az állkapcsába. Elképzelhető, hogy a bakteriális fertőzés révén fellépő vérmérgezésbe halt bele.
Nem léteztek fogorvosok, akik segíthettek volna rajta.
A még olvasva is borzongatóan fájdalmas történet egy 1969-ben Dél-Afrikában talált emberelődlelet újraelemzése közben bontakozott ki az antropológusok előtt. Az SK-847 jelű leleten, amelynek faji hovatartozása még mindig vita tárgya, egy rendkívül ritka fogból kiinduló tályog nyomaira bukkantak a csontot újravizsgáló brit és dél-afrikai kutatók.
Ez lehet a legrégebbi tályog, amelyet Homo maradványban találtak,
bár létezik egy európai lelet is, amely hasonló korú, és ugyancsak tályogra utaló jeleket mutat. A fog helyét jelző lyuk körül perem figyelhető meg a felső állkapcson, amely a kutatást vezető Ian Towle szerint arra utal, hogy a csontstruktúra elkezdett átalakulni a tályog körül.
SK-847 biztosan sokat szenvedett ettől a fogtól
- nyilatkozta Towle a New Scientistnek. Az emberelőd fogai vélhetően a kemény, nyers táplálék fogyasztása miatt koptak le végletesen. A fogfájás valószínűleg szinte minden emberelőd életét megkeserítette. Az ősi kultúrák számos módon igyekeztek enyhíteni a fogfájást, például majoránna vagy gyömbér segítségével. Ugyanakkor nincs arra utaló bizonyíték, hogy SK-847 is próbálkozott-e hasonló praktikákkal."
272,techtud,"Az Idai ciklon pusztítása következtében kétmillió embernek kellett elhagyni az otthonát. A menekülők között felütötte a fejét a kolera, várhatóan a maláriai is terjedni fog, de a segélyszervezetek szerint még megelőzhető a humanitárius krízishelyzet.
A két héttel ezelőtti viharban Mozambik jelentős részén elpusztult a termés, az otthontalanul maradt emberek pedig rossz higiéniás körülmények között kénytelenek meghúzni magukat. Ezek a tényezők ideálisak a legtöbb fertőző betegség szempontjából. A kolera már most is gyorsan terjed, és a kanyaró is követheti - súlyosbítva az éhínséggel.
Ugyanakkor reménykeltő fejlemények is vannak: kedden 900 ezer adag koleravakcina érkezett a térségbe, és ma már meg is kezdték a kampányszerű oltásokat. Az 500 ezer lakosú tengerparti városban, Beirában visszaállították a vezetékes vízellátást, és 700 ezer moszkitóhálót is kiosztottak, hogy így próbálják elejét venni a fenyegető maláriajárványnak.
Ugyanakkor a helyzet még most is könnyen válságosra fordulhat, ezért az Egészségügyi Világszervezet (WHO) 40 millió dolláros támogatást kért a következő három hónapra.
A kolera főként a szennyezett ivóvíz útján terjed, a mozambiki kormány eddig 1000 regisztrált kolerás esetről szá,olt be az országban. A segélyszervezetek szerint ez nagyon alulbecsüli a problémát, minthogy a segélyközpontokban minden egyes nap száz és száz új beteget regisztrálnak.
Vannak fertőzöttek, akiket már holtan hoznak be hozzátartozóik.
A kolera a beteg dehidratálása révén öl. Ha a fertőzött gyors orvosi segítséghez jut, és hatékonyan rehidratálják, illetve antibiotikumot kap, szinte mindig megmenthető az élete.
A kolera azonban csak egyike a fenyegetéseknek. Noha a ciklon elpusztította a legtöbb szúnyogot, a nyomában maradt pocsolyák tökéletes szúnyogkeltetőnek számítanak, így a következő időszakban szinte biztosan megsokszorozódik a maláriás esetek száma. Emellett a menekülttáborokba kényszerülő, általában krónikusan alultáplált emberek körében a kanyaró is gyorsan terjed. Ilyen körülmények között a fertőzött gyerekek tíz százaléka belehal a fertőzésbe.
Az ENSZ becslése szerint az Idai ciklon Mozambikban 500, Zimbabwéban 250, Malawiban 60 embert ölt meg.
Forrás: New York Times"
273,techtud,"Az Indexen nem egyszer írtunk a földikutyáról, ami 2018-ban az év emlősállata volt. Nem véletlenül, ugyanis a szinte csak a föld alatt élő fogas vakony a kihalás szélén áll, és az elmúlt évek, évtizedek sem segítettek a helyzetén. A déli határkerítés miatt a Magyarországon élő délvidéki földikutya nagyjából 500 példányból álló populációjának egy része elpusztult. A maradék, nagyjából 250 darabosra becsült állomány megvédésére Bajánál egy 114 hektáros területet természetvédelmi területté minősített át a Földművelésügyi Minisztérium.
Most olvasónktól kaptuk a hírt, hogy ettől a területtől néhány méterre illegális szemétlerakó létesült, ahol hatalmas hulladékhegyek veszélyeztetik a megmaradt példányokat. Az esetet az Országszerte Átlátszó írta meg, cikkük szerint
a bajai földikutya-rezervátum határában, az önkormányzati kezelésben lévő ipari parkhoz tartozó egyik telekre ismeretlenek nagy mennyiségű, vegyes építési hulladékot szállítottak, köztük azbesztpalát, üveg- és hungarocell-darabokat.
Nem csak a veszélyes anyagok jelenléte, de maga a hulladéklerakás ténye is felháborítja a földikutyákért aggódó civileket.
A 2018-ban az év emlősének választott, talajlakó földikutya rendkívül érzékeny a rezgésekre, így a hulladék lerakása már önmagában veszélyezteti a megmaradásukat.
Nem tudni, hogy van-e az ügyhöz köze, de pénteken a képviselőtestületi ülésen azonnali hatállyal felmentették a területért felelős Baja Vagyon Zrt. vezetőjét. A lapnak a polgármesteri hivatal csak annyit írt, hogy az önkormányzat nem adott engedélyt a hulladék lerakására, és nem tudják, ki vagy kik tehették ezt. Ugyanakkor értesítették az illetékes hatóságot, valamint feljelentést tettek a Bajai Járási Ügyészségnél.
Az azonban továbbra sem tisztázott, hogy ki és mikor fogja eltakarítani a nagy mennyiségű szemetet. Az ügyben megkerestük Fercsák Róbert bajai polgármestert, a Földművelésügyi Minisztériumot és a természetvédelmi területért felelős Kiskunsági Nemzeti Parkot is, amint választ kapunk kérdéseinkre, frissítjük a cikket.



"
274,techtud,"A Marokkó mellett lévő, spanyol fennhatóság alatt álló Kanári-szigetek történetéről keveset tudnak azok a turisták, akik évről-évre tömegesen lepik el a kristályt tiszta kék vizű tengerpartjairól híres szigetet. De a régészek sem tudnak túl sokat az európai kolonizáció előtti idők eseményeiről. Az egészen részletesen dokumentált, hogy a 15. századtól érkező európai gyarmatosítók milyen szenvedést okoztak a helyieknek, akik közül tömegesen vetették rabszolgasorba az embereket.
De hogy az őslakosok honnan és mikor érkeztek, az egészen eddig rejtély volt.
Vannak régészek, akik úgy vélik, az őslakosok saját maguktól érkeztek a szigetre az első évezredben, mások azt gyanítják, hogy ők az ókori hajósok partra vetett csoportjainak leszármazottai voltak. A legújabb bizonyítékok azonban egyre inkább a céltudatos migrációt feltételező forgatókönyv helyességét valószínűsítik.
Az őslakosok maradványaiból nyert DNS elemzése arra vezette a Rosa Fregel, a spanyol La Laguna Egyetem populációgenetikusa által vezetett kutatócsoportot, hogy a Kanári-szigetek első lakói Észak-Afrikából származó berberek voltak, és i. sz. 100 körül vagy még régebben érkeztek a szigetre. A kolonizáció hosszú folyamat volt, így 1000-re népesítették be a szigetcsoport összes tagját.
Ez az első archeogenetikai vizsgálat, amelyben sikerült mind a hét szigetről származó maradványt elemezni.
Az eredmények cáfolják azokat az elméleteket, miszerint az első telepesek nem önszántukból érkeztek a szigetekre, csupán a rómaiak, esetleg a karthágóiak szállították oda őket. Ez a teória a 15. századi európai leírásokból ered, amelyek szerint a helyiek nem rendelkeztek a hajózáshoz szükséges navigációs ismeretekkel.
Az őslakosok kultúráját, nyelvét és magukat az embereket is teljesen sikerült az európai gyarmatosítóknak kiirtaniuk, így rendkívül bonyolult információhoz jutni a történetükről. A kutatók azonban ennek érdekében összesen 25 lelőhelyről származó majdnem 50 ember maradványaiból nyertek ki mitokondriális DNS-t, amely különösen alkalmas a leszármazási viszonyok feltérképezésére. a lelőhelyek legtöbbje a szénizotópos kormeghatározás szerint i. sz. 150-1400 közöttről való.
Az eredmények szerint az őslakos kanári-szigeteki emberek genomjában alapvetően tipikus észak-afrikai leszármazás jeleire bukkantak, keverve némi mediterrán, illetve közép-afrikai beütéssel. Ez az eredmény egybevág az észak-afrikai népességet illető régészeti tudással. Amikor ugyanis megtörtént a Kanári-szigetek benépesülése,
az Észak-Afrikában élő populáció már keveredett a mediterrán és a Szaharától délre élő népességgel.
Forrás: New York Times"
275,techtud,"Az agrárminisztérium kutatóintézetében a toxoplazmózis betegség kutatásához fertőztek eddig kismacskákat a betegséget terjesztő parazitával, majd a bennük kifejlődött parazitapetéket gyűjtötték össze, hogy azokat más kísérletekben használják.
Ezután a cicákat elaltatták.
A toxoplazmózis potenciálisan halálos betegség, amelyet általában a macskáiktól kapnak el a gazdák. Az egysejtű élősködő által terjesztett betegség sokkal gyakoribb, mint gondolnánk. Az Egyesült Államok lakosságának 22 százaléka megfertőződik vele élete során. Egészséges felnőttben csupán enyhe influenzaszerű tüneteket okoz vagy tünetmentes marad, de legyengült immunrendszerű személyben (például HIV-fertőzöttekben) akár halálos is lehet. A parazita agyvelőgyulladást, idegi, szív- és májbetegségeket okozhat.
Miután kitudódott az Egyesült Államokban a kísérleti macskák halálával járó gyakorlat, kampány indult a kísérletek beszüntetésére. Egyes állatorvosok arra hívták fel közben a figyelmet, hogy a toxoplazmózis gyógyítható, így a cicákat nem kellett volna elaltatni.
Az állatvédő aktivisták szerint a program 1982-es kezdete óta 3000 macska halt meg, és a program költségei 22 millió dollárra rúgtak.
Minthogy a cicák cukik, könnyen lehet a segítségükkel, a kutatókat vérszomjas gyilkosokként láttatva hergelni a laikus közvéleményt. Nem csoda, hogy mindkét nagy amerikai pártból jelentkeztek azok a politikusok, akik a macskák megmentőinek szerepében kívántak tetszelegni, és kétpárti indítványként nyújtották be a Cicatörvénynek nevezett jogszabály-módosítást. Ebben a gyakorlat betiltását kezdeményezték, amely szerintük “az adófizetők által fizetett cicamészárlás”.
A mezőgazdasági minisztérium sem szeret ellenszélben pisilni, ezért bejelentették, hogy “a toxoplazmózis kutatását átalakítjuk, a macskák használatát felfüggesztjük, és nem fogjuk újrakezdeni a jövőben sem.”
A törvényjavaslat mögött álló egyik képviselő, a demokrata Jimmy Panetta egyenesen a demokrácia győzelmeként értékelte a mezőgazdasági minisztérium döntését:
I commend the USDA for their decision to end this type of testing on kittens. They listened to the people and responded appropriately to our concerns. This is how our institutions, our government, and our democracy should and must work. https://t.co/l9TJ7ifTRW
Nagyra becsülöm a mezőgazdasági minisztérium döntését, hogy befejezik ezt a fajta kísérletezést a macskákon. Meghallgatták az emberek aggodalmait, és ennek megfelelően cselekedtek. Így kellene működnie az intézményeinknek, kormányunknak és a demokráciánknak.
A programban életben lévő 14 macskát a minisztérium alkalmazottai fogadták örökbe. Ugyanakkor megjegyzik közleményükben, hogy a kutatási program eredményeként felére sikerült csökkenteni a toxoplazmózis elterjedtségét, amely főként a magzatokra és a meggyengült immunrendszerű emberekre veszélyes.
Miközben sajnáljuk a cicákat, azt azért érdemes végiggondolni, hogy vajon a kutatók puszta szadizmusból gyilkolnak céltalanul állatokat, vagy a munkájuknak közegészségügyi jelentősége is van. Az utóbbi évtizedben elharapóztak az állatkísérleteket végző kutatók elleni, sokszor személyeskedő, sőt fenyegető, zaklatással felérő támadások. Egyes aktivisták minden állatkísérletet betiltanának, és ehhez könnyűszerrel megszerzik a laikus tömegek támogatását.
Forrás: BBC"
276,techtud,"A Facebook alapítója az ír közszolgálati televíziónak adott interjút. Ebben kifejtette, hogy noha már sokkal felkészültebbek arra, hogy a közösségi hálózatot használó választási manipulációs kísérleteket elhárítsák, nem lehet garanciát vállalni arra, hogy ezt a közelgő európai parlamenti választásokon 100 százalékban sikerül megakadályozni - tudósít az MTI.
Egyúttal elmondta, hogy a cég pénzt és fáradságot nem kímélve dolgozik azon, hogy minden befolyásolási kísérletnek elejét vegye, miután a 2016-os amerikai elnökválasztást a Facebookon keresztül közvetített üzeneteik segítségével orosz ügynökök sikeresen manipulálták Donald Trump irányába.
Az elmúlt három évben Zuckerberg szerint már több, különösebb incidens nélkül lefolyt választás bizonyította, hogy a Facebooknál kifejlesztett védelmi mechanizmusok megállják a helyüket. Miközben azt hangsúlyozta, hogy egyértelmű a fejlődés, azt is elismerte, hogy egy olyan világban, ahol államok feszülnek egymásnak az online térben,
soha sem lehet garanciát vállalni arra, hogy egyetlen manipulációs kísérlet se járhat sikerrel.
Ez egy folyamatos fegyverkezési verseny, amelyben szakadatlanul építjük a védelmünket, de a beavatkozni akaró kormányok is folyamatosan fejlesztik eszközeiket, taktikájukat
- érvelt Mark Zuckerberg. A Facebook vezetője azután adott interjút az ír tévének, hogy az Európai Unió nyomására a közösségi oldal épp a múlt héten szigorította politikai hirdetésekre vonatkozó irányelveit."
277,techtud,"Műholdképek tanúsága szerint a Kanada sarkvidéki területein lévő Banks-szigeten a korábban állandóan fagyos talaj felolvadása következtében sorozatossá váló földcsuszamlások teljesen átalakítják a tájat. Míg 1984-ben mindössze 43 földcsuszamlást regisztráltak, addig 2013-ban már 4000-et.
Teljesen egyértelmű, hogy valami drámai folyamat megy végbe a szigeten
- nyilatkozta a New Scientistnek Antoni Lewkowicz, az Ottawai Egyetem kutatója. A helyi eszkimók arról számoltak be, hogy a fölcsuszamlások nyomán iszaptengerré változott szigeten egyre nehezebb közlekedni, és sok patakból már nem tudnak inni, annyira telítődött a víz sárral.
Az északi sarkvidék déli peremén a felolvadó permafroszt egyre súlyosabban nehezíti a mindennapi életet. Egyre gyakoribb az utak felgyűrődése, és a sárlavina, amely nemcsak a közlekedést, de emberéleteket is veszélyeztet. De ami még aggasztóbb, hogy a Banks-sziget ennél sokkal északabbra van, és eddig úgy tartották, hogy ott még nincs veszélyben a permafroszt.
Szerencse a szerencsétlenségben, hogy a földcsuszamlásra hajlamos talaj, amelynek nagy a fagyott víztartalma, nem túlzottan elterjedt a sarkvidéken. Az Ottawai Egyetem kutatói műholdképek, illetve a Google Earth egyik funkciója segítségével vizsgálják a földcsuszamlások terjedését. E funkció képes az egymás után készített műholdfelvételekből az idő múlását gyorsítottan megjelenítő (timelapse) sorozatokat létrehozni:
A Banks-szigeten 70 ezer pézsmatulok él, amelyek Lewkowicz szerint vélhetően át fogják vészelni a földcsuszamlások után kialakuló sártengerek jelentette fenyegetést. A vízi élőlények azonban már valószínűleg nem lesznek ilyen szerencsések. Bár a kutató megjegyezte, hogy
e jelenségeket gyakorlatilag még senki sem kutatta, így fogalmunk sincs a következményeiről.
Ami biztos, hogy ez még csak a kezdet. A kutatók számítógépes modelleket alkottak a földcsuszamlások jövőbeli viselkedését megjósolandó. Ezek eredményeiből az derült ki, hogy még abban a valószínűtlen esetben is, ha sikerülne a globális felmelegedés mértékét 2 Celsius-fok alatt tartani, 2075-re 10 ezer fölcsuszamlás fogja átalakítani a Banks-sziget képét.
A földcsuszamlások miatt felszínre kerülő szerves anyagok bomlása további metánt és szén-dioxidot fog a levegőbe juttatni, ami tovább fogja erősíteni az üvegházhatást.
Forrás: New Scientist"
278,techtud,"Az amerikai űrkutatási hivatal és a Massachusettsi Műszaki Egyetem (MIT) mérnökei az eddig megszokott típustól merőben különböző repülőgépszárnyat építettek sok száz egyforma építőegységből. A szárny repülés közben képes változtatni az alakját a körülményeknek megfelelően, illetve nagyban növelheti a repülőgyártás hatékonyságát azáltal, hogy számos, eltérő célú szárny alakítható ki az azonos építőegységek segítségével.
A hagyományos szárnyakkal ellentétben, amelyek különálló mozgatható felületek segítségével irányítják a repülő mozgását, a kísérleti szárny teljes egészében képes deformálódni.
A merev és hajlítható összetevők könnyű, hálózatos struktúrát alkotnak. Az ezekből létrejövő szárny sokkal könnyebb, mint mai megfelelői, így energiatakarékosabb a használata. Háromszög alakban összekapcsolt rudacskákat tartalmazó egységekből épül fel, összetételét tekintve pedig metaanyag vagyis a gumiszerű polimer stabilitását ötvözi az aerogél rendkívüli könnyűségével és alacsony sűrűségével, számolnak be a fejlesztésről a Smart Materials and Structures című folyóiratban.
Az egyik fejlesztő kutató elmondta, hogy a repülés minden fázisa eltérő szárnyparamétereket kíván, így a konvencionális szárnystruktúra szükségszerűen kompromisszumokra épül, és igazából se a fel-, se a leszálláshoz, illetve az utazáshoz sem ideális teljes mértékben. Ellenben egy szárny, amely folyamatosan változtatja az alakját,
minden repülési fázisban közel maximális hatékonysággal működhet.
A szárnydeformáció nem aktív motorok és kábelek révén megy végbe. Ehelyett a szárny passzívan, a változó aerodinamikai kényszerek hatására változtatja az alakját. Egy másik kutató elmondta a Phys.org-nak, hogy pontosan ugyanazokat a deformációkat képesek automatikusan, beavatkozás nélkül megvalósítani az új struktúra révén, amelyeket egyébként aktívan is célszerű lenne végrehajtani.
Néhány évvel ezelőtt már építettek egy egyméteres szárnyat, amely a tipikus repülőmodellek mérettartományába esett, de most ezt továbbvitték, és öt méter hosszú szárnyat alkottak, ami már megfelel egy együléses repülő szárnyának. Noha ezt a prototípust még egyetemisták rakták össze kézzel, a művelet ugyanazon építési fázisok sokszori ismétléséből áll, így könnyen automatizálható. A szárnyépítő autonóm robotok már készen is állnak a feladatra, de azokat egy későbbi tanulmányban tárják a tudományos nyilvánosság elé.
Az építőegységek, amelyek nagyjából kocka alakúak, rudakkal az éleik mentén, fröccsöntéssel készülnek, és mindössze 17 másodperc alatt kész vannak. A létrejövő hálózatos struktúra sűrűsége mindössze 5,6 kilogramm köbméterenként, miközben például ugyanekkora térfogatú gumi másfél tonnát nyom.
A kutatók elmondták, hogy a mai repülők hasonló alakjának nem a hatékonyság, hanem a költségcsökkentés a fő oka. Viszont egyes kutatások eredményei arra utalnak, hogy az egybeépített test és szárny hatékonyabb lehet, és e rendszer segítségével a mainál egyszerűbben felépíthető."
279,techtud,"2020-tól nem léphetnek turisták az Indonézia egyik legismertebb idegenforgalmi látványosságának számító Komodó szigetére, a híres varánuszgyíkok, a komodói sárkányok otthonába. Az ok egyszerű: a múlt hónapban a sárkányok eltulajdonítására szakosodott bűnözők egész hálózatát leplezték le, és a hatóságok más módot nem látnak arra, hogy megvédjék a történelem előtti időkből fennmaradt hatalmas hüllők fogyatkozó populációját.
A határozatlan idejű zárva tartás idején a sárkányok megóvásáért dolgozó kutatók felmérik a természetes környezet állapotát, megvizsgálják, hogy a hüllők táplálékellátása biztosított-e, illetve tesznek az endemikus (bennszülött) növényfajok megóvásáért. Az intézkedéstől azt remélik, hogy a komodói sárkányok újra sokasodni kezdenek. A bezárást azután jelentették be, hogy az indonéz környezetvédelmi és erdészeti minisztérium nyilvánosságra hozta, hogy
lelepleztek egy bűnbandát, amely 41 komodói sárkányt kínált eladásra, darabját 35 ezer dollárért (10 millió forintért).
A komodói sárkányok természetesen védettek, és ők a legnagyobb gyíkok a világon. Akár három méteresre és 90 kilósra is megnőhetnek. Nyáluk mérgező, és akár az emberre is veszélyesek lehetnek. Viszont mára alig 6000 maradt belőlük a Földön, vadon csak a Komodói Nemzeti Park területén élnek.
Egyelőre csak a komodói fő szigetet zárták le a turisták elől (ott 1800 sárkány él), a Nemzeti Parkot alkotó egyéb szigeteken, például Rincán és Gili Motongon továbbra is látogathatók a varánuszok.
Forrás: Insider"
280,techtud,"Ritkán van alkalmuk a víz alatti régészeknek magashegységi környezetben dolgozni, de ez alkalommal a 21. századi dél-amerikai archeológia egyik legjelentősebb leletegyüttesére bukkantak a Bolívia és Peru határán fekvő Titicaca-tóban, 3800 méterrel a tengerszint fölött. A feltárt lelőhely ceremoniális célokat szolgálhatott, az úgynevezett Tiwanaku-periódusban élt papok e helyen áldoztak állatokat az isteneknek. A helyszínen aranyat és drágaköveket is találtak, amelyek ugyancsak áldozatként szolgáltak a miniatűr szobrokon ábrázolt istenek számára.
A Tiwanaku birodalom a Kolumbusz előtti Dél-Amerika egyik legjelentősebb civilizációja volt. A Titicaca-tó medencéjében virágzott az i. sz. 5-12. századig, prosperitását nagyban segítette a törésvonal mentén létrejött Titicaca-medence, amely valóságos beltengernek adott otthont, dacára az Andok tornyosuló csúcsainak. A kedvező környezet hatására
a spanyol hódítás idején nagyjából egymillió ember élhetett a térségben.
Az ásatást (bár víz alatti lelőhely lévén ez a kifejezés kissé furcsán hat) a Titcaca-tó közepén lévő Nap-szigettől (Isla del Sol) északra lévő Khoa-zátony közelében végezték. A zátony környékén nagyjából öt méter mély a víz, így amatőr búvárok is gyakran merülnek arrafelé, és ők találtak rá az első leletekre - ez keltette fel a hivatásos régészek érdeklődését.
A leletegyüttes rendkívüli gazdagsággal bír. Felhoztak egy lapis lazuliból (lazuritból) készült pumaszobrocskát, más állatokat ábrázoló faragványokat, kerámia mécseseket, aranytárgyakat, amelyek egy részén szép vésetek láthatók, egy medált, és egy egyelőre ismeretlen rendeltetésű, L-alakú tárgyat, amit puma és kondorkeselyű vésetek díszítenek. Emellett feltártak bőrfoszlányokhoz erősített aranydíszítéseket is, illetve olyan dísztárgyakat, amelyekkel talán az áldozatként használt fiatal lámákat cicomázták föl.
Összességében a leletek arról árulkodnak, hogy a kor szertartásain az elérhető legértékesebb vagyontárgyakat és állatokat áldozták fel az isteneknek. Olyan osztrigahéjakat is találtak, amelyek nem a Titicaca-tóból, hanem a kétezer kilométerre található óceánból származnak, így
csak távolsági kereskedelem révén juthattak a szárazföld belsejébe.
E műtárgyak legnagyszerűbb jellegzetessége szépségükön és az előállítás minőségén túl az, hogy érintetlenül kerültek elő. Ez a nagy előnye a víz alatti leleteknek: a Titicaca-tó megóvta a tárgyi kultúrát az idők viszontagságaitól és az embertől. Soha korábban nem fedeztek fel ennyi műtárgyat ilyen jó minőségben
- nyilatkozta a Guardiannek Christophe Delaere, az Oxfordi Egyetem víz alatti régésze. A szertartáshoz használt eszközök mellett megtalálták a feláldozott lámák csontjait, illetve az elégetett halak maradványait is. A felfedezésről írott tanulmányban arról számolnak be, hogy a szénizotópos kormeghatározás tanúsága szerint a leletek a 8-10. századból valók.
A leletek annak megértéséhez is közelebb vihetik a kutatókat, hogy a Tiwanaku birodalom hogyan tudott ilyen sikeres lenni az első évezredben. Úgy gondolják, hogy a gyors benépesüléshez hozzájárulhattak a szertartásos helyszínekre érkező zarándokok tömegei is. Az isteni hatalom megerősítésével a birodalom megszilárdíthatta az alattvalók együttműködését, és eltántoríthatta a szabályok ellen vétőket.
Így a zarándoklatok fontos részét képezték az államszervezet működésének."
281,techtud,"A gombák evolúciójáról sokkal kevesebb információval rendelkezünk, mint az állatok törzsfejlődéséről, mivel a gombák termőtestjei nagyon rosszul fosszilizálódnak, így messze kevesebb a gombakövület, mint az állat- vagy növénymaradvány. A legutóbbi időkig ezért szinte a sötétben tapogatóztunk, amikor az olyan alapvető jelentőségű kérdésekre kellett válaszolnunk, hogy mikor voltak a gombákat érintő tömeges kihalási események, és mikor jelentek meg robbanásszerűen új fajok.
Ezért hiánypótló a MTA Szegedi Biológiai Kutatóközpontban működő Lendület Gomba Genomika és Evolúció Csoport tanulmánya, amelyben egy nagy nemzetközi konzorcium vezetőiként nem kevesebbre vállalkoztak, mint felrajzolni a ma élő kalapos gombák családfáját. Ehhez a legmodernebb filogenetikai módszereket hívták segítségül, számol be az MTA.hu.
Az elmélet szerint minél több ponton különbözik egymástól két gombafaj genomja, annál régebben váltak el egymástól. Így a génállományuk elemzésével elméletben meg lehet határozni, hogy mely csoportok állnak közelebbi rokonságban egymással, sőt még időbeli becslést is lehet tenni egy-egy csoport megjelenéséről. Persze könnyebb ezt mondani, mint megcsinálni, hiszen a molekuláris óra nem azonos sebességgel ketyeg (tehát a mutációs ráta időben változik), illetve a rendelkezésre álló adatmennyiség egyszerre hatalmas és mégis hiányos. A feldolgozásához a legmodernebb számítási eljárásokra van szükség.
A létrejött családfa a legtöbb szemmel látható nagyságú, termőtesttel rendelkező gombát, összesen 5284 fajt tartalmaz.
Ezek közül jelenleg 106 fajnak van megszekvenálva a teljes genomja, így a róluk szerezhető törzsfejlődési információ még pontosabbnak tekinthető. A törzsfa elemzése azonnal felfedte, hogy a jura korban, 200-145 millió évvel ezelőtt robbanásszerű fajképződés indult meg a gombáknál. Míg a korszak elején még csak primitív fajok léteztek, addig a jura közepén megjelentek a ma kalapos gombának hívott típusok is.
Különösen érdekes, hogy a gombák törzsfájában nem találni nyomát annak, hogy a 65 millió évvel ezelőtti úgynevezett kréta-tercier kihalási esemény (amely nem esett jól a dinóknak) bármilyen módon is hatással lett volna gombák sokféleségére. Úgy tűnik, hogy ők éldegéltek tovább, mintha mi se történt volna."
282,techtud,"""Ne haragudj, sietnem kell, mindjárt kezdődik a pingvinek etetése az interneten"" - mondta egyszer az egyik barátnőm egy közös ebéd során, és kiderült, hogy amikor éppen nincs sok munkája, az internet sötét bugyrai helyett ő inkább a felfedező módot választja, és vagy webkamerákat nézeget, vagy virtuálisan elindul egy túrára. Lassan már a fél világot bejárta így, és magabiztosan nyilatkozik arról, hogy hova nem akar már elmenni, mert megnézte, és arra jutott, hogy azért nem érdemes órákat utazni - vagy hogy hol látott olyan látványosságot, amit viszont mindenképpen meg szeretne nézni a saját szemével is.
A Google Street View szolgáltatását általában a legtöbben arra használják, hogy megnézzék, pontosan hol is van a cím, ahol dolguk van, vagy milyen a valóságban az Airbnb-n lefoglalt, képek alapján menő, de a Google Maps szerint egy roskadozó autószerelő műhely feletti szállás homlokzata. Pedig a Maps sokkal szórakoztatóbb is tud lenni ennél, és most nem a hosszú métereken át az autót üldöző kutyákra vagy lehetetlen testhelyzetben megörökített emberekre gondoltunk, hanem arra, amikor lelkes önkéntesek energiát és időt nem sajnálva olyan helyekre viszik el a kamerát, ahova normális helyzetben csak nagyon kevesen jutnának el, vagy olyan szemszögből lehet megnézni a világot, ahogyan máskor nem.
Április harmadikától újra Magyarországon cirkálnak a Google autói, hogy friss képekkel aktualizálják a Street View képeit, azaz mostantól óvatosan teregessen mindenki, nézzen szét rendesen, amikor az utcán intézi a dolgait, és gyorsan találja ki, milyen vicces jelenetet szeretne megörökíttetni a kamerával, amit aztán mutogathat a haveroknak. Vagy merítsen ötletet, milyen helyekre lenne értelme itthon elvinni a Google kameráját.
Miután a Google kameráit már nem csak úgy kell elképzelni, mint egy nagyon robosztus és rendkívül összetett eszköz, hanem egy könnyen hordozható 360-as kamera is elég az önfeledt szórakozáshoz, szó szerint kinyílt a világ.
A Faröer-szigeteken nagyjából 70 ezer bárány él, a nevét is róluk kapta, és mivel nem feltétlenül a legkeresettebb úticél, a vidék sokáig lemaradt a Google prioritáslistájáról. Ezért a helyiek úgy gondolták, hogy 360 fokos látószögben rögzítő kamerákat tesznek a bárányokra, és a Sheep View nevet adják neki. Az ötlet bejött, hamarosan megjelent a Google és rendesen is rögzítette a sziget utcáit, de ha már ennyire proaktívnak mutatkoztak a helyiek, akkor nekik is hagytak ott néhány kamerát, hogy azt rögzítsenek, amit csak szeretnének. A bárányos kaland nem volt túl egyszerű, a kis kamerákat ugyanis tölteni kellett, ehhez napelemeket is rögzítettek a hámokra, de így is percenként egy képet küldtek mobilneten a Sheep View központba, hogy aztán az menjen a Google térképére.
A Cat Street View, azaz a macska perspektívás városnézés Hirosima olyan részein visz körbe, amit 27 helyi macska a legérdemesebbnek tart arra, hogy kamerával a hátán flangálva megmutasson a világnak. Az egész egyébként olyan, mint egy játék: ha valaki gondosan követi a macskák útvonalát, előtt-utóbb észreveszi, hogy az úton találkoznak egymással, így szépen meg lehet találni lassan az összes macskát, és azon sem kell meglepődni, hogy a klasszikus utcaképtől kissé eltérő módon, itt a betonúton haladva hirtelen egy éles váltással a tetőn folytatódik tovább a kaland, mert a macska éppen azt gondolta, hogy arra rövidebb az út.


Ha már a macskák teret kaptak, nyilvánvalóan a kutyák sem maradhattak ki, így kutya szemszögből is lehet havas japán tájat nézni Asuka és Ako hátáról, ők voltak azok az akita fajtájú kutyák, akik minden gond nélkül viselték, hogy a hámjukra egy kisebb kamera is került. A helyválasztás sem véletlen, itt született ugyanis az egyik leghíresebb akita, Hachiko, aki minden nap hűségesen várta gazdáját a Shibuja vasútállomás előtt, egyesek szerint hónapokkal, mások szerint még gazdája halála után kilenc évvel is.


A macskán vagy a kutyán valószínűleg kevesen lepődnek meg, pedig a legelső állat, ami hivatalosan is a Google szolgálatába állt, az egy teve volt 2014-ben. Ha az kerül szóba, hogyan lehet a legjobban bemutatni a sivatagokat és a homokdűnéket, akkor nem biztos, hogy a legcélravezetőbb, ha egy terepjáróval döngetnek végig, sokkal kézenfekvőbb lehet egy teve, ahogyan ez az Abu Dhabi mellett Liwa oázisnál is beigazolódott. 


Ha néha nem is feltétlenül egyszerű kamerát tenni egy macska vagy egy kutya hátára, a lelkes önkéntesek azonban elég sok olyan helyre elviszik a hátizsákban, ahova egyébként nem feltétlenül jutna el egy átlagos ember. Ez alatt nem azt értjük, hogy azért mert nincs annyi szabadsága, és mert fapados járat sem megy a környékre, hanem mert elég kevesen vannak, akik őszinte mosollyal másznák meg a Mont Blanc hegyeit, de virtuálisan meg lehet győződni arról, hogy szép-e a kilátás, vagy tényleg nincs ott más, csak sok hó meg kék ég. A legdurvább pedig mégiscsak az, amikor még jégsziklán mászás közben is szét lehet nézni, úgy, ahogyan valószínűleg az sem tudott, aki a hátán cipelte a kamerát, ami egyébként egyáltalán nem kicsi, ahogy ez a Fudzsi vulkán virtuális megmászása közben is látható. (Mondjuk ez élőben tényleg jobb.)
Ha a hegymászás nem lenne elég, akkor búvárkodni is lehet, ráadásul a világ legszebb helyein lehet merülgetni olyanoknak is, akik például víziszonyosak vagy egészen egyszerűen nem tudnak búvárkodni. Ahogyan a Nagy-korallzátonynál megvetően a kamerába néz egy arra lebegő teknős, az még a monitoron keresztül is nagy élmény, a Galápagos-szigeteknél pedig búvárkodni is lehet, vagy olyan állatokat nézni a természetes élőhelyükön virtuálisan sétálva, amit eddig csak néhány állatkertben lehetett látni.
Ha már állatkertnél tartunk, és olyan helyeknél, ahova csak nagyon kevesen juthatnak el, akkor nem érdemes kihagyni Jane Goodall csimpánzait a Gombe Nemzeti Parkban, ahol valós élőhelyükön lehet virtuális sétát tenni. Vagy Kanadában saját szemmel meggyőződni arról, hogyan hat az éghajlatváltozás a jegesmedvék egyik legfontosabb élőhelyére, és látni azt, ahogyan hat az egész sarkköri ököszosztémára, hogy egyre később fagy be a tenger, és hamarabb olvad ki.
Az, egyszerűen kideríthető, hogy az Eiffel-toronyhoz érdemes-e kiállni a sort, és megnézni, mit is lehet látni ha jó az idő, miközben az építkezésről is kiderül néhány fontos információ. De Angkorban is lehet tenni egy virtuális sétát, bár ez pont annyira jól meg lett csinálva, hogy valószínűleg aki tüzetesen végignézi, az utána egészen biztosan élőben is ellátogatna ide. Körbe lehet járni a gízai piramisokat vagy akár a Taj Mahalt is. Ezekhez, illetve más nevezetességekhez pedig nem csak a Street View, hanem az Arts&Culture; is segítség lehet, amivel múzeumokba és olyan helyekre is be lehet jutni virtuálisan, ahova egyébként sima mezei turistaként nem. Hamarosan pedig az is kiderül, hogyan lehet magánszemélyeknek is önkéntesként segíteni, hogy minél extrább helyekről is legyen értékelhető kép. "
283,techtud,"A kilencvenes évek elejéig Kuba gazdasági helyzete nem volt olyan rossz, mint a gazdasági rendszere hatékonysága alapján várni lehetett volna. Ott volt a Szovjetunió, amely internacionalista segélynyújtásként átvette a kubai termékeket, helyettük pedig olcsó nyersanyagot (főként üzemanyagot) küldött. Aztán amikor a távoli jóságos nagybácsi összeomlott, és legkisebb baja is nagyobb volt annál, hogy a világ másik végén élő szegény rokont tovább tömje pénzzel, a kubai gazdaság is összeomlott.
Főként a mezőgazdaság zuhant be, hiszen nem volt üzemanyag működtetni a gépeket, így elmaradt a vetés és az aratás is. De a megtermelt élelmiszer elosztása is nehézségekbe ütközött működőképes teherautók híján. Az eredmény a hivatalos nomenklatúra szerint az 1991-95 között tartó „különleges időszak”, magyarul országos éhínség lett. Az emberek étkezés helyett cukrozott vizet ittak, és előfordult, hogy
felfalták a havannai állatkert lakóit.
A gazdaság összeomlása természetes módon együtt járt az éhezők egészségi állapotának drasztikus romlásával... vagyis várjunk csak, nem is, hanem épp ellenkezőleg: az emberek lefogytak, és sokkal jobbak lettek a cukorbetegséget és a szív- és érrendszeri betegségeket érintő kubai statisztikák. A szívbetegségekből eredő halálozás a harmadával, a II-es típusú diabétesz miatti halálozás pedig a felével esett vissza. Sőt, az általános halálozás is csökkent. A kubaiak átlagos kalóriabevitele napi 3000 kalóriáról 1400-2400 kalóriára esett vissza, a fehérjefogyasztás 40 százalékkal csökkent, és átlagosan mindenki 5,4 kilót adott le.
Tehát az éhezés nem feltétlenül ártalmas. Sőt, elsőre érthetetlen módon kifejezetten előnyös lehet, amit az évtized eleje óta egyre több állatkísérlet bizonyít. Az időszakos koplalás valóban – tehát nemcsak az ezoterikus boltok és színes életmódmagazinok gurui szerint – csökkenti számos különböző rák, diabétesz, szívbaj, Parkinson, Alzheimer és a demencia kialakulásának esélyét, emellett segít menedzselni az asztmát is. Ha a laboratóriumi egerek kalóriabevitelét egy huszárvágással a felére csökkentették, azzal akár kétszeresére is növelhették élettartamukat. Ugyanezt a mutatványt főemlősökön (makákókon) nem sikerül ugyan megismételni, de az időskori betegségek kialakulását a módjával éheztetett csoportban ott is késleltetni lehetett. Az emberi kísérletek eredményei azonban már nem ilyen egyértelműek, bár legalább érezhető egészségromlásról nem számolnak be.
Bár sokszor hajlamosak vagyunk úgy érezni, a koplalás definíció szerint nem az étkezés utáni percben kezdődik, inkább 10-12 órával utána. Ekkorra már elhasználtunk minden szőlőcukrot a vérünkből, ennek hatására pedig olyan hormonális változások indulnak meg a szervezetünkben, amelyek a májban, illetve az izomsejtekben tárolt glikogén tartaléktápanyag-bontását kezdeményezik. Ha a teljes koplalás tovább folytatódik (és itt a hangsúly a teljesen van, már egy kanál Nutellával is tönkretettünk mindent), akkor egy idő után megindul a zsírbontás: a máj a zsírból úgynevezett ketontesteket állít elő, amelyek képesek üzemanyaggal ellátni az agyat.
Abban önmagában nincs sok meglepő, hogy ha kevesebbet eszünk, mint amennyi kalóriát a szervezetünk elhasznál, akkor máshonnan kell az energiaigényét fedeznie.
Ezt a forrást jó esetben a zsírraktárak jelentik. Csakhogy a kutatások szerint hatalmas különbség van aközött, hogy folyamatosan csipegetünk, vagy egy ideig rendesen eszünk, majd hosszan koplalunk (bár vannak olyan diéták is, amelyek a koplalási napokon megengednek egyszeri, minimál étkezést, de ez már inkább a marketingnek használ). Összességében a támogatók szerint (akik között nemcsak gyanús nyerészkedők, hanem komolyan vehető kutatók is vannak) a koplalás olyan vészprotokollokat indít be a szervezetben, amelyek egy sor kedvező élettani változást provokálnak. Ezek következménye a súlyvesztés is.
Ez így tiszta sor, de abban a különböző koplalásos diéták hirdetői már korántsem egyeznek meg, hogy a zsírraktárak bontása pontosabban milyen hosszú böjt után kezdődik meg. Ahogy általában a profitorientált tudományos állítások esetében, itt sem lehet biztonsággal megmondani, hogy az egyik (például az 5 nap evés - 2 nap böjt) tábor valódi bizonyítékok alapján szólja le a másik csoport (mondjuk a 8 óra evés - 16 óra koplalás) állításait, vagy csak így próbálnak keresztbe tenni a konkurenciának. Az extrém koplalást áruló szereplők szerint egyhuzamban legalább három napot böjtölni kell, hogy valami értelme legyen. Mások viszont arra hívják fel a figyelmet, hogy a májban csak 700 kalóriányi glikogén van, ami alig pár órányi energiaszükségletet fedez (akkor is, ha nem edzünk közben),
így egy idő után muszáj a szervezetnek más forrásból üzemanyagot szereznie.
Elméletileg működnie kéne, legalábbis a józan ész ezt mondatja az emberrel. Végül is, ha az ember nem eszik, akkor hízni biztos nem fog. Csakhogy megrögzött fogyókúrázók százmilliói tanúsíthatják, hogy amikor az ember tényleg mindent megtesz, hogy fogyjon, akkor a szervezet gondol egyet, és minden ésszerűségre rácáfolva nem ad le egy grammot se, hiába lenne muszáj neki. Kérdés tehát, hogy a koplalásos diéták hatékonyságát bizonyítják-e olyan tesztek is, amelyeket nem azok rendelték meg, akik az eredményeket rögtön értékesítési célokra kívánják felhasználni. Nos, a hozzáférhető kísérleti eredmények szerint
a koplalás hatékony a súlyvesztésben, de semmivel sem hatékonyabb, mintha simán kevesebbet ennénk folyamatosan.
Dietetikusként nem egyszerű véleményt nyilvánítani az időszakos koplalásról. A működéséről készített kutatások eredményei ugyanis nem támasztják alá egyértelműen azt, hogy hatékony lenne. Vannak vizsgálatok, amelyek a különböző vallási böjtidőszakok, például a ramadán pozitív egészségügyi (ezen belül súlycsökkentő) hatásait mutatták ki, mások nem találtak ilyen eredményeket. Néhány kutatás ugyanakkor megerősíti, hogy az időszakos koplalás hatékony a fogyókúrában, bár ezek a vizsgálatok általában rendkívül alacsony elemszámmal dolgoznak
– mondta el kérdésünkre Antal Emese dietetikus, szociológus, a TÉT Platform szakmai vezetője. Ennek ellenére az érdeklődés a módszer iránt Magyarországon is nagy. Antal Emese elmondta, hogy bár ő nem tart egyéni dietetikai tanácsadást, mégis nagyon sokan fordulnak hozzá, akiknek a 80 százaléka fogyni akar, és már több módszert kipróbált, sikertelenül. ""Ezekből lehet arra következtetni, hogy az utóbbi időszakban megnövekedett a hasonló módszerek népszerűsége, amikor az emberek igyekeznek addig koplalni, amíg csak bírják. Bármilyen módszert is követünk, végső soron az dönti el a fogyókúra sikerét, hogy mekkora energiamennyiséget fogyasztunk el, és közben mennyit használunk el. A fogyáshoz szükséges energiamennyiséget pedig mindenkire személyre szabva kell meghatározni, hiszen ez függ az alapanyagcsere intenzitásától és az életmódtól is"" – mondja a dietetikus.
Egy negyven tanulmány megállapításait összegző review cikk alapvetően működő fogyókúrás módszernek találta az időszakos böjtöt, vagyis tényleg lehet vele fogyni. Ugyanakkor azt nem találták bizonyítottnak, hogy a trükk meg tudná kerülni a szervezet alkalmazkodó reakcióit, amelyek az energiabevitel csökkentésére reagálva lépnek életbe. Ezek a reakciók csökkentik a szervezet energiafelhasználását, és így kevésbé teszik szükségessé az energiaraktárak (vagyis a zsírpárnák) bontását. Magyarul beletenyerelnek a jól felépített fogyási terveinkbe.
Az időszakos koplalás hívei épp azzal érvelnek, hogy ha a szervezet egyszerre sok energiához jut, aztán semmihez, akkor nem képes beállni a folyamatos, alacsony fogyasztású üzemmódra, és muszáj zsírt égetnie. Nos, nem muszáj.
De az eredményes fogyás nemcsak a kilók leadásából áll. Nézzük, hogy a metaanalízisek szerint hogy áll az időszakos koplalás a sima kalóriaszámláláshoz képest.
Ugyanakkor vannak olyan tanulmányok is, amelyek a viszonylag szűk idősávra (tipikusan napi nyolc órára) sűrített étkezések egyértelmű előnyeit mutatták ki. Az Alabamai Egyetemen túlsúlyos, a diabétesz előszobájában álló férfiakat toboroztak, és két csoportra osztották őket: voltak, akiknek csak nyolc órán keresztül (7 és 15 óra között) szabadott ennie, és voltak, akiknek 12 órán keresztül (7 és 19 óra között). Ugyan egyik csoport tagjai sem fogytak (bár nem is híztak), de a 8 órás csoport 5 hét elteltével jelentősen alacsonyabb átlagos inzulinszintet produkált, alacsonyabb volt a vérnyomásuk és sejtjeik inzulinérzékenysége is jobb volt, mint azoké, akik egész nap ehettek. Továbbá ebben a kísérletben a 8 órás csoport tagjai kevésbé voltak éhesek.
Ha az energiamérlegből indulunk ki, belátható, hogy ha kevesebb kalóriát fogyaszt el valaki, mint amennyit hasznosít (a legtöbb program böjtölési napjain ez 5-700 kalória), akkor automatikusan fogyni fog. Abban sincs ugyanakkor még elég tudományos bizonyíték, hogy valamelyik tápanyag fogyasztásának mérséklése nagyobb előnnyel járna, mint a többié
– érvel Antal Emese, majd így folytatja: ""Manapság egyre terjed a nézet (főleg a laikusok körében), hogy inkább a szénhidrátokat kell visszaszorítani, és a zsírokat nem annyira, de ez nem megalapozott. Hiszen a zsír energiatartalma magasabb, mint a cukoré, így jelentős kalóriabevitelt jelent a fogyasztása.""
Az eredmények tehát ellentmondóak.
Még egyszer: azok az általános eredmények, amelyek nem találtak különbséget az időszakos koplalás és egyéb módszerek között, azok sem azt jelentik, hogy ne lehetne a böjtöléssel fogyni. Mert lehet. Viszont általában nem kimutatható, hogy ez a módszer jobb lenne, mint amikor belőjük magunknak, hogy napi 1200-1500 kalóriánál megállunk, és ehhez valóban tartjuk is magunkat. Az, hogy kinek melyik jön be, leginkább a megszokás és az életmódbeli különbségek határozzák meg.
De kevesebbet enni mindenképpen előnyös.
A dietetikus elmondta, hogy az általánosan elfogadott ajánlás szerint a legegészségesebb, ha 3-4 óránként eszünk, hiszen így valószínűbb, hogy összességében kevesebbet fogyasztunk el, mintha napi egyszer-kétszer nagy mennyiséget ennénk. Viszont mégis érdemes becsületesen követni egy általunk kiválasztott fogyókúrás módszert.
Ezáltal rögtön jobban figyelni fogunk arra, hogy mit és mennyit eszünk. Az más kérdés, hogy a módszernek vannak-e valós fiziológiai hatásai, vagy csak placebóként működik, önmagában az is hasznos, hogy az embernek van mihez tartania magát. "
284,techtud,"A Ryanair fapados légitársaság volt az egyik legjelentősebb szén-dioxid-kibocsátó Európában a tavalyi évben, derült ki az Európai Unió adatsorából. 
Az Európai Bizottság a globális éghajlatváltozás elleni küzdelem jegyében minden évben közzéteszi a legtöbb szén-dioxidot kibocsátó erőművek, üzemek és légitársaságok listáját. Azért ezt a két területet vizsgálják, mert ezek járulnak hozzá egyedi nagy szennyezőkkel a legnagyobb mértékben a felmelegedéshez. Az Európai Unió területén működő 11 ezer erőmű és gyár szolgáltat adatokat az éves jelentéshez. Az unió egy felső limittel igyekszik korlátozni a légkörbe kerülő üvegházhatású gázok mennyiségét, de megengedi a regisztrált kibocsátó vállalatoknak, hogy a limiten belül egymással kereskedve adjanak-vegyenek kibocsátási engedélyeket. Ezt nevezik az uniós zsargonban emissziókereskedelmi rendszernek.
A tavalyi év volt az első alkalom, hogy a legnagyobb szén-dioxid-kibocsátók tízes listáján már nemcsak szénerőművek szerepeltek, hanem egy légitársaság is: az Írországban bejegyzett Ryanair.
A fapados légitársaság egyelőre az utolsó, tizedik helyre került a rangsorban hét németországi, egy bulgáriai és egy lengyel szénerőmű után. Európa legnagyobb légszennyezője idén is a lengyelországi bełchatówi erőmű lett, a világ második legnagyobb, fosszilis tüzelőanyaggal működő erőműve. Ez az üzem 2007 óta folyamatosan vezeti a listát, tavaly majdnem 38 millió tonna szén-dioxidot okádott ki a levegőbe (ráadásul ez a mennyiség évről évre inkább nő, mint csökken).
A Ryanair kibocsátása a tavalyi évhez képest 6,9%-kal emelkedett, ennek ellenére a cég azt állítja, hogy egyre zöldebbek és környezettudatosabbak.
Ezt arra az adatra alapozzák, hogy a megtett kilométerek alapján egy utasra eső szén-dioxid-kibocsátás az összes európai légitársaság közül náluk a legalacsonyabb – egyszerűen csak annyira nagy a cég forgalma, hogy abszolút értékben náluk jön ki a legnagyobb kibocsátás."
285,techtud,"Új kölcsönözhető közlekedési eszközzel bővül hamarosan a főváros, ugyanis heteken belül megkezdődik a Lime elektromos rollerek tesztüzeme. Erről Paloma Castro Martinez, a Lime nemzetközi kommunikációs igazgatója beszélt előadásában, a budapesti SMART X konferencián. A rendszer lényege, hogy a belváros területén elszórt elektromos rollereket okostelefonos applikációval lehet kölcsönözni és használat után bárhol leparkolni, egyszóval valamelyest egyszerűbb a használatuk, mint mondjuk a többnyire dokkolást igénylő közbringarendszereké.
A Lime 2017-ben indult az Egyesült Államokban, kölcsönözhető kerékpárokkal, akkor még LimeBike néven. 2018-ban összeálltak a Segway-jel, hogy elektromos rollerekkel bővítsék az egyre jobban menő cég profilját. A Lime jelenleg nagyjából száz amerikai városban, az Egyesült Államokon kívül öt kontinensen, 20 országban van jelen biciklikkel és e-rollerekkel, Európában többek között Bécsben, Berlinben, Brüsszelben, Koppenhágában, Párizsban, Prágában, Varsóban lehet a cég kétkerekűit igénybe venni rövidebb-hosszabb városi távokra.
Arról már jó ideje lehetett hallani, hogy folynak a tárgyalások a fővárossal, de mint a keddi előadásában Paloma Castro Martinez be is jelentette, hogy hamarosan jönnek Budapestre az első, egyelőre még csak próbaüzemben használható Lime-S rollerek (az ""S"" a scooter szóra utal), és amennyiben a tesztidőszak mindenki megelégedésére eredményesen zárul, a tervek szerint az év vége felé beindulhat a teljes szolgáltatás.
Paloma Castro Martinez különféle adatokat sorolt, hogy miért jó a városoknak az elektromos rollerek használata, hogy például az általa ismert statisztikák szerint évente egy hetet töltenek a budapestiek dugóban, autóban ülve. ""A Lime rollerek enyhíthetik a forgalmi dugókat, a légszennyezést és a parkolási gondokat"" - fejtegette a kommunikációs igazgató, aki amúgy megdicsérte a budapesti tömegközlekedést, jól szervezett és a város szinte teljes területét szépen lefedő rendszerként beszélve róla, majd hozzátette, hogy a cég e-rollerei az úgynevezett mikromobilitás területén jöhetnek jól a városlakók számára, azaz a rövid távú, a közlekedés ""folytonossági hiányait"" gyorsan és egyszerűen kitöltő alternatívát jelenthetnek, mondjuk a fárasztó gyalogolással szemben.
""Szolgáltatásaink bevezetése előtt minden esetben szorosan együttműködünk az illetékes helyi hatóságokkal, és ennek megfelelően járunk el Budapest esetében is. Tiszteletben tartjuk és meghallgatjuk a helyi döntéshozókat annak érdekében, hogy együttműködésünk hosszútávon is gyümölcsöző legyen"" – közölte Paloma Castro Martinez, utalva arra, hogy jelenleg is zajlanak az egyeztetések a fővárossal annak érdekében, hogy a Lime teljes mértékben megfeleljen a helyi szabályozásoknak. Mindez annak fényében nem meglepő, hogy rövid története során a cég többször is került már összetűzésbe egyes városokban a helyi hatóságokkal, mivel az elektromos rollerek használata sok helyen szabályozatlan területnek számít, vagy kifejezetten ütközik a közlekedési rendszabályokba (Reno, San Francisco és Indianapolis be is tiltotta a Lime és a hozzá hasonló cégek működését).
A Lime e-rollerjei beépített GPS rendszerrel rendelkeznek, azaz egyrészt ezen alapszik az okostelefonos applikáció használata, a felhasználó közvetlen környezetében elérhető rollereket így lehet lokalizálni, másrészt a lopás ellen is védelmet jelent a vázba rejtett navigációs chip. A kiválasztott rollert a kormányon lévő QR-kóddal lehet feloldani, és ha fel van töltve az appos profil pénztárcája, akkor már lehet is gurulni, mutatta meg az Indexnek Paloma Castro Martinez a roller alapvető funkcióit. A Lime-S rollerek 25 km/órás sebességre képesek, és egy feltöltéssel nagyjából 30-50 kilométert képesek megtenni.
Mivel a rendszer dokkolóállomások nélkül működik, így a 18 éven felüli felhasználók bárhol felvehetik és le is tehetik a rollereket. (A rollerek töltését sok városban szerződött partnerek, magáncégek, az úgynevezett juicerek végzik éjszakánként, Budapesten várhatóan egy 30-50 fős helyi lime-os csapat tartja majd karban és gyűjti be éjjelente a rollereket.) Sok helyen kritizálják is a Lime-ot (és a hozzá hasonló cégeket) amiatt, hogy a belváros járdáin, útpadkái mellett lépten-nyomon rollerekbe lehet botlani – erre válaszul a cég igyekszik megtanítani, és helyes parkolásra szoktatni a felhasználókat.
A cég filozófiájában a helyes viselkedés elég központi helyet foglal el, magyarázta az Indexnek Paloma Castro Martinez. Ez elsősorban a biztonságos közlekedést, a közlekedési szabályok betartását jelenti – bátorítanak, sőt kérnek mindenkit, hogy rollerezés közben viseljenek sisakot, és figyeljenek oda a többi közlekedőre, vagy éppenséggel a veszélyes úthibákra. Másrészt a rollerek parkolását is igyekszenek helyes mederben tartani: lehetőleg a járdán, de a gyalogos forgalmat nem zavarva, a padka közelében kell lerakni a rollereket. Az út végeztével az appal lehet ""lerakni"" a rollert, és a felhasználóknak fotót is kell készíteni a parkolásról, amit aztán a többi felhasználó helyesnek vagy helytelennek jelölhet meg az appba épített játékos szavazással. Ennek konkrét jelentősége is van, a notórius rosszul parkolók büntetésre, kreditlevonásra számíthatnak, magyarázta Paloma Castro Martinez.
Mindenképp érdekes lesz látni, hogy miképp reagál majd a budapesti közlekedés az új kölcsönzési rendszerre, mennyire épül be majd a több száz, vagy akár ezer elektromos roller (Varsóban körülbelül ennyi üzemel jelenleg) a főváros életébe. Hogy mennyibe fog kerülni a Lime használata? Az USA-ban 1 dollár a roller feloldása, és 15 cent minden egyes perc, minálunk 250 Ft lesz az alap és 50 a percdíj, ha hinni lehet az appban kedd délután fellelt infónak."
286,techtud,"Az óceánokat elborító műanyagszennyezés következtében egyre sokasodnak a nagy mennyiségű emészthetetlen szemét elfogyasztása miatt elpusztult állatokról szóló hírek. Nemrégiben a Fülöp-szigetek partjainál találtak egy bálnát negyven kilogramm műanyag hulladékkal a szervezetében, most pedig szinte szóról szóra megismétlődött a szomorú eset Szardíniánál.
Ráadásul a most áldozatul esett ámbráscet vemhes volt, amikor elpusztult vélhetően a lenyelt 22 kilogrammnyi műanyag miatt (a halál pontos okát még nem állapították meg hivatalosan). Partra sodródásakor már halott volt, ahogy a méhében talált magzat is. A SeaMe elnevezésű környezetvédő csoport munkatársa elmondta a CNN-nek, hogy a cet felboncolásakor
szemetes zsákokat, halászhálókat, vezetékeket, csöveket, mosószeres zacskót találtak, ezek márkája, sőt vonalkódja is azonosítható volt.
Rajtuk kívül sok más tárgyat találtak, amelyek már azonosíthatatlanok voltak. A fejlődés késői szakaszában járó magzat szinte biztosan azelőtt pusztult el, hogy a 8 méter hosszú anya partra sodródott volna a Szardínia turisták által előszeretettel látogatott Porto Cervo üdülőhelyén.
Az olasz környezetvédelmi miniszter, Sergio Costa felháborodott hangú Facebook-posztot tett közzé az eset után:
Vannak még emberek, akik szerint ezek nem fontos problémák? Számomra ezek élveznek prioritást [...] Hozzászoktunk az eldobható tárgyak nyújtotta kényelemhez, és nemtörődömmé váltunk a múltban. Ennek most kell viselnünk a következményeit. Csakhogy mindenekelőtt az állatok fizetnek ezért
- írja Sergio Costa, aki hivatkozik arra, hogy az EU 2021-től betilt számos eldobható műanyag használati tárgyat, például a szívószálakat, a fülpiszkálókat és az evőeszközöket."
287,techtud,"A University College London oktatáskutatói 40 ezer tinédzser hazudozási szokásait vizsgálva jutottak a címben szereplő megállapításra. Eredményeik szerint a fiúk általában többször füllentenek mint a lányok, de a szülők anyagi helyzete is pozitívan hat a lódítási hajlandóságra.
Mondjuk csak az angol ajkú országok 15 éves szülöttei szerepeltek a kutatás célpontjai között. Közülük a skótok és az észak-írek a legőszintébbek, az angolok a középmezőnyben végeztek, míg az észak-amerikaiak rettentően hazudósnak bizonyultak. Rajtuk kívül még Ausztráliában, Új-Zélandon és Írországban végeztek felméréseket.
A kutatásban a matematikai képességükről kellett a gyereknek hazudniuk - pontosabban igazat kellett volna mondani, csak ez nem mindig sikerült. Az egyik kérdésben arról kellett vallaniuk, hogy mennyire ismerik a felsorolt 16 matematikai koncepciót, amelyek között voltak sokszögek, vektorok és negyedfokú egyenletek is. Csakhogy a sok releváns kifejezés közé elrejtettek nem létező, de nagyon matematikusul hangzókat is, például “helyes számok”, “szubjektív skálázás” vagy deklaratív függvények”.
Ezeket persze valójában nem ismerhették, sokan mégis beikszelték, hogy ők aztán nagyon vágják a témát.
A kutatók valójában csak az ezekre adott válaszokra voltak kíváncsiak, és az ezekre adott válaszok alapján hasonlították össze a fiúk-lányok, szegények-gazdagok és az eltérő országokban lakók lódítási késztetését.
A kutatók nem tudnak igazán magyarázatot adni arra, hogy a fiúk, a tehetősebbek és az amerikaiak miért hantáznak többet, mint mások, mindenesetre azt gyanítják, hogy az Egyesült Államok és Kanada pozitivizmusa hatással lehet erre. A gazdagabb fiatalok talán kevéssé érzik jól magukat attól, hogy ha be kell vallaniuk, hogy valamit nem tudnak, illetve
hozzászokhattak a nagyzoláshoz.
Forrás: Guardian"
288,techtud,"Hiába Jeff Bezos, az Amazon tulajdonosa a világ leggazdagabb embere 149 milliárd dolláros vagyonával, ez nem jelenti azt, hogy az internetes áruház raktáraiban gürcölő munkásoknak olyan eszményi körülmények között kellene dolgozniuk. Egyikük hiába járt tucatszor a munkahelyi orvosnál a munka közbe szerzett ideggyulladásával, az mindannyiszor visszaküldte dolgozni, míg végül már műteni kellett - és még ezt sem akarták kifizetni neki.
A 27 éves Michelle Quinones az Amazon egyik texasi raktárközpontjában kezdett dolgozni 2017 nyarán. Az volt a feladata, hogy a megrendelt árukat összeszedje a polcokról. Hosszú éjjeli túlórákra kényszerült, csak így tudta tartani az előírt normát. Alig dolgozott ott néhány hónapja, amikor először érzékelte az alagútszindróma tüneteit. Ez csuklófájdalmakkal, zsibbadással jár, és az okozza, hogy a túlerőltetett, sérült ízületek és ínszalagok nyomást fejtenek ki az ugyanott futó idegekre.
Legalább tízszer járt a problémával a munkahelyi orvosnál, aki különösebb ellátás nélkül visszaküldte a polcsorok közé. Ez így ment hónapokig, mígnem az alagútszindrómája olyan súlyossá vált, hogy műteni kellett a csuklóját a folytonos fájdalom csillapítása érdekében. De az Amazon egészségbiztosítója
csak hosszas pereskedés után hagyta jóvá és fizette ki a műtét elvégzését.
Ez az eset azonban csak a jéghegy csúcsa. A Guardian oknyomozása számos hasonló esetet tárt fel az Amazonnál. Sokszor előfordult, hogy a cég inkább hagyta az alkalmazottait hosszasan szenvedni a rossz munkakörülményekből fakadó munkahelyi sérülések miatt, minek következtében rendszeresen elvesztették munkaképességüket, ezzel fizetésüket is, és csak vontatott bírósági eljárás után kaptak kártérítést ezért.
Nem volt egyszerű az elmúlt 17 hónap. Végül mindenemet elveszítettem. Elvesztettem a lakásom, vissza kellett költöznöm New Jersey-be
- nyilatkozta Quinones a Guardiannek. A nő szerint az Amazon személyzetisei arra akarták kötelezni, hogy az orvosai tanácsa ellenére azonnal menjen vissza dolgozni, méghozzá ugyanabba a fizikai munkával járó munkakörbe. Végül csak akkor ajánlottak fel neki másik munkakört, amikor tavaly decemberben már a nyakukon volt a nő által kezdeményezett munkaügyi per tárgyalása.
Az Amazon egészségbiztosítója korábban még magánnyomozót is felfogadott, aki megfigyelte Quinonest, hogy terhelő bizonyítékokat szerezzenek arra, hogy csak szimulálja a sérülést.
Az Amazont az amerikai Országos Foglalkozás-egészségügyi Tanács a “piszkos tizenkettő” elnevezésű listáján szerepeltette még tavaly is, ahol azokat a cégeket sorolják fel, amelyek nagyon veszélyesek a dolgozók egészségére nézvést. Egy másik esetben egy teherautósofőr csúszott el a jégen kiszállítás közben. Egy hónapig volt otthon, de amikor visszatért dolgozni, megtagadták tőle a lábadozása idejére járó fizetést, illetve a könnyített munkát. Majd amikor ezért kifogást merészelt emelni, szerinte ürügyekre hivatkozva kirúgták.
Ő is beperelte az Amazont, és ő is megnyerte a pert. Még szerencsétlenebbül járt Ronald Ashley, aki a család álláspontja szerint az Amazon eljárása miatt vesztette életét 53 évesen szívrohamban. Ashley HR-menedzser volt, aki egy üzleti úton esett el úgy, hogy eltört a gerince. Az állapotát tovább súlyosbította, hogy
HIV fertőzött volt, az Amazon mégis megtagadta tőle a kompenzációt és az otthonról dolgozás lehetőségét.
Később, amikor egészségi és pénzügyi állapota összedőlni látszott, személyesen Bezosnak írt levelet. A tulaj személyesen felhívta őt, és megígért, hogy elrendezi az ügyeket. Ashley azonban egy hónappal később szívrohamot kapott és elhunyt.
Az Amazon érdemben nem reagált a konkrét vádakra, mindössze ezt a sablonszöveget küldték a Guardiannek:
Az alkalmazottak tevékenységünk szíve és lelke, és keményen dolgozunk, hogy biztonságos, kényelmes és modern munkakörnyezetet, illetve a feljebb jutás lehetőségét biztosítsunk számukra."
289,techtud,"Mi is beszámoltunk róla, hogy a múlt héten India sikeresen lelőtte az űrben egyik saját műholdját. Az alacsony, 300 kilométer magas pályán keringő szatellitet egy speciálisan erre a célra kifejlesztett műholdvadász rakétával szedték le. A sikeres hadgyakorlatot maga Modi miniszterelnök jelentette be a tévében. Noha kijelentette, hogy ezzel nem kívánnak fenyegetni egyetlen országot sem, és nem céljuk háborús feszültséget kelteni, kevés kommentátor van, aki ne látná bele az akcióba a Pakisztánnal szembeni fegyvercsörtetés szándékát.
India ezzel mindössze a negyedik ország (az Egyesült Államok, Oroszország és Kína után), amely bizonyítottan rendelkezik a műholdak űrbéli megsemmisítésére alkalmas technológiával. A művelet ugyanakkor nem váltott ki osztatlan tetszést a világban - bár talán nem is ez volt a célja. A NASA igazgatója - amerikai kormányhivatal vezetőjétől szokatlan keménységgel - ítélte el az akciót az űrkutatási hivatal alkalmazottai előtt tartott beszédében.
Szörnyű, szörnyű dolog, hogy olyan eseményt okoztak, amely törmelékfelhőt indított a Nemzetközi Űrállomás (ISS) felé. Ez a fajta tevékenység összeegyeztethetetlen a jövőbeli emberes űrrepülésekkel
- jelentette ki Jim Bridenstine NASA-igazgató. A lelőtt műhold legalább 400 darabra esett szét, amelyek egy része veszélyt jelent a Nemzetközi Űrállomáson tartózkodó űrhajósokra. Az igazgató elmondta, hogy a robbanás során sok olyan törmelék keletkezett, amelyek elég nagyok ahhoz, hogy veszélyt jelentsenek, viszont túl kicsik ahhoz, hogy mozgásukat nyomon lehessen követni.
Jelenleg 60 darabot képesek monitorozni, amelyek 10 centinél nagyobbak. „Ez elfogadhatatlan, és a NASA-nak nagyon egyértelműen ki kell fejeznie, hogy az [efféle akciók] milyen következményekkel járnak ránk nézve” - folytatta Bridestine. Az amerikai hadsereg 23 ezer, 10 centiméternél nagyobb objektum mozgását követi nyomon, amelyek veszélyt jelenthetnek a Nemzetközi űrállomásra.
Ezek között 10 ezer darab űrszemét van, 3000 egyetlen eseményből származik: amikor Kína 2007-ben felrobbantott egy 850 kilométer magasan lévő műholdat.
A NASA-vezető elmondta, hogy az indiai tesz hatására a következő 10 napban 44 százalékkal növekedett meg annak veszélye, hogy az ISS űrszeméttel ütközik. Később a törmelék jelentős része belép majd az atmoszférába, ahol elég. Eddig 24 olyan törmelékdarabról tudnak, amely az ISS pályája fölé került, így süllyedésük közben az űrállomásnak ütközhetnek.
Az indiai külügyminisztérium azzal védekezett, hogy éppen azért végezték a rakétakísérletet egy alacsonyan szálló műholddal, hogy ne keletkezzen űrszemét a robbanásból. A törmelék néhány héten belül belép a bolygónk légkörébe, és megsemmisül. A tesztet belpolitikai haszonszerzés is motiválhatta, ugyanis Indiában választások közelednek. Modi televíziós beszédét azért is kritizálták, mert a kormány elvileg már csak ügyvezető státuszban működik.
Az Európai Űrügynökség modellszámításai szerint nagyjából 900 ezer darab veszélyt okozni képes űrszemét keringhet a Föld körül, közülük 34 ezer nagyobb 10 centiméternél. Akkor érthető meg igazán, hogy ezek miért jelenthetnek veszélyt, ha tudjuk, hogy
az űreszközök legalább másodpercenként 7,8 kilométeres sebességgel süvítenek. Ez a 8-10-szerese egy lövedék sebességének.

Forrás: Guardian
"
290,techtud,"Váratlan emailt kaptak a napokban azok, akik január elején kipróbálták az akkor frissen indult állami használtautó-ellenőrző rendszert, a Jármű Szolgáltatási Platformot (JSZP). A Belügyminisztérium március 29-i dátumozású levele szerint ugyanis a rendszerben a tesztidőszak során személyes adatok kerülhettek nyilvánosságra – derül ki az olvasóinktól hozzánk is eljutott tájékoztatóból.
A különböző hivatalok gépjármű-nyilvántartási adatait egyesítő JSZP-ben ingyenesen lekérhetők az autók műszaki adatai, a baleseti előéletük és az eredetiségvizsgálaton róluk készült fotók, ami nagy segítség lehet a vásárlás előtt állóknak, és a minisztérium reményei szerint hozzájárulhat a csalások visszaszorulásához. Az Ügyfélkapun keresztül elérhető rendszer érkezését december végén jelentették be, és január elején valóban el is indult a nyilvános tesztüzem.
A Totalcar akkor ki is próbálta a JSZP-t, majd külön cikkben összegyűjtötte a saját és az olvasói tapasztalatokat is.
Különösen bizarr, amikor éppen az adatgazda Belügyminisztérium rendszerének tesztelésekor kerülnek nyilvánosságra személyes adatok, melyeket a GDPR, vagyis az Európai uniós adatvédelmi rendelet értelmében ilyen lazán talán még maga a minisztérium sem közölhetne
– írták már ebben a második, január 17-i cikkben is, példákkal is illusztrálva, hogy szükségtelenül sok személyes adat vált a rendszerben bárki által hozzáférhetővé. Erről a cikk szerzője még január 6-án levelet is írt a Belügyminisztériumnak, aminek hatására változtattak is a rendszeren, de a válaszukban mosták kezeiket: ""... a Belügyminisztérium intézkedett az esetleges további incidensek elkerülésére. Mint azt korábban közöltük, a Jármű Szolgáltatási Platform – előreláthatólag 2019. január végéig – tesztüzemben működik. A keresési felületen elérhető adatvédelmi tájékoztató részletesen tájékoztatja az ügyfeleket az adatvédelemmel kapcsolatos jogaikról.""
Hogy ez a hozzáállás most miért változott, illetve hogy mi tartott január elejétől március végéig, amikor végül közzétették, hogy mi történt, nem tudjuk. Mindenesetre több olvasónk is az alábbi levelet kapta a minisztériumtól.
A lényeg röviden:
Az nem derül ki, hányan érintettek. Mint ahogy nagyvonalúan arról sem szól a Pintér Sándor belügyminiszter nevében Kőműves Bianka Réka, a Közlekedési Igazgatási és Nyilvántartási Főosztály vezetője által aláírt közlemény, hogy az ""incidens"" nem valamiféle támadás eredménye, hanem a jelek szerint az adatkezelő gondatlanságából fakadó szivárgás. Nem közlik azt sem, felelősnek tartják-e magukat a kialakult helyzet miatt.
Utóbbi már csak azért is érdekes, mert a közleményben is hivatkozott GDPR szerint minden adatkezelőnek bejelentési kötelezettsége van adatvédelmi incidens esetén: amint az incidensről tudomást szerez, de lehetőség szerint legkésőbb 72 órán belül jelentenie kell ezt az ilyen ügyekben illetékes Nemzeti Adatvédelmi és Információszabadság Hatóságnak (NAIH), és az érintett felhasználókat is ""indokolatlan késedelem nélkül"", illetve ""az észszerűség keretei között a lehető leghamarabb"" tájékoztatni kell, ha az incidens valószínűsíthetően magas kockázatot jelent rájuk nézve.
A fentiekkel kapcsolatos kérdéseinkkel megkerestük a Belügyminisztériumot és a NAIH-t is, ha válaszolnak, közöljük.
A JSZP működését korábban videóban is bemutattuk:
Kihúzta a gyufát a YouTube-nál, eltörölte a roamingdíjakat, viszont kispadon tartja a migrációs kérdést.
És a tablókat a kirakatokból? Az aláírókat az ajánlóívről? Megkérdeztünk egy szakértőt, hogy néznek ki a mindennapok a szigorú EU-s adatvédelem korában.
Ha legközelebb személyre szóló levelet kap egy párttól, akkor tudja, honnan vannak meg az adatai."
291,techtud,"Az egész világ lélegzet-visszafojtva követte a híreket Rómeó kétségbeesett - és sokáig reménytelennek tűnő - társkereső próbálkozásairól. Rómeó egy Sehuencas-béka, a bolíviai köderdőkből származik, és egy évtizeden keresztül úgy tűnt, hogy fajának egyetlen életben maradt képviselője. Így arra sem mutatkozott esélye, hogy valaha megismerheti a szerelmet.
Évekig énekével hívta reménybeli szerelmét, de aztán feladta, és két éve már nem is brekegett.
Szállásadója, a bolíviai Alcide d'Orbigny Természettudományi Múzeum azonban nem adta fel, és formabontó médiakampányt kezdett a faj megmentése - és Rómeó becsajozása - érdekében. Társkereső profilt regisztráltak számára a Match.com oldalon, és pénzgyűjtő akciót kezdeményeztek, hogy expedíciót indíthassanak a köderdőbe, hogy a patakokat átfésülve végre nőt találjanak Rómeónak.
Az erőfeszítéseket siker koronázta, hiszen nem egy, hanem rögtön kettő hölgyet is találtak számára, illetve az ugyancsak begyűjtött két másik hím számára. Ami különösen jó, hogy a békákról bebizonyosodott, hogy egészségesek, és nem fertőzöttek egy gombával, amely rengeteg kétéltűt ölt meg az utóbbi időben.
Senki sem akarja, hogy Rómeó, élete első intim pillanatában elkapjon valami csúnya nyavalyát.
Tehát a reménybeli partnerek készen álltak, de egészen mostanáig vártak arra, hogy összeismertessék őket egymással. A nagy találkozásról természetesen felvétel is készült, íme:
Kamerákat állítottunk fel, hogy az első randi minden egyes pillanatát megörökíthessük. Az egész kutatócsoport lélegzetvisszafojtva a történéseket, amelyek számunkra a világ talán legnagyobb love storyjával érnek fel. Hiszen reméljük, e kapcsolat megment egy egész fajt
- írta a Global Wildlife Conservation nevű szervezet blogposztjában. Az első randi olyan jól sikerült, hogy az ifjú szerelmesek már össze is bútoroztak - közös akváriumba helyezték őket.
Amikor egy egész faj sorsa forog kockán, tényleg nincs idő arra, hogy lassan szánják rá magukat az összeköltözésre
- tette hozzá Teresa Camacho Badani, a múzeum főherpetológusa. A kissé túltolt romantikázáson túl értékelhető jelei is voltak annak, hogy a dolognak párzás és kis békák lehetnek a következményei, ugyanis Rómeó két év múltával újra hallatni kezdte párzásra hívó hangjait, és udvarló viselkedésbe kezdett.
A sikert az információhiány is veszélyezteti. A kutatók szinte semmit sem tudnak e békafaj szaporodásáról, például nem tudják, hogy hova szeretnek petézni: kövekre vagy növények leveleire. Így nem is biztosak abba, hogy a számukra kialakított környezet végül elnyeri-e a kétéltűek tetszését.

Forrás: Geek.com
"
292,techtud,"A kaliforniai disznódelfin (vagy vaquita) a világ legveszélyeztetettebb tengeri emlőse, és félő, hogy megállíthatatlanul sodródik a teljes kihalás felé. Mára nagyjából 10 egyed maradhatott életben a fajból, miközben két éve még 30-an voltak, két évtizede pedig 600-an - áll a faj megmentéséért küzdő tudományos bizottság legfrissebb jelentésében.
Sőt, a jelentés írása óta még tovább csökkenhetett a számuk, a Sea Shepherd nevű állatvédő szervezet ugyanis éppen tegnap jelentette, hogy egyik hajójuk valószínűleg talált egy elpusztult disznódelfint. Az állatot még nem határozták meg formálisan, de a mai boncolás után biztosak lesznek a faját illetően.
A kaliforniai disznódelfin kizárólag a Mexikóhoz tartozó Kaliforniai-öböl északi csücskében él, nagy szerencsétlenségére pont ott, ahol a totoaba hal is, amelyre a tiltás ellenére is rengetegen halásznak.
Mivel úszóhólyagját a kínai kuruzslók valamiért gyógyhatásúnak tartják.
Noha Mexikó betiltotta a totoaba hal halászatát, az ovhalászok ennek ellenére kifeszítik függönyszerű hálóikat, amelybe rendszeresen fennakadnak a disznódelfinek, és elpusztulnak.
A vaquitapopuláció három év alatt felére csökkent a mexikói kormány intézkedéseinek ellenére. A kutatók sokkal határozottabb fellépést követelnek a kormánytól. Több pénzre van szükségük a halászhálókat eltávolító csapatoknak, akiket rendszeresen megtámadnak az orvhalászok, és jelentősen meg kellene emelni az illegális halászat monitorozásának hatékonyságát is."
293,techtud,"Február közepén mutatta be a Canon Magyarországon az új, tükör nélküli cserélhető objektíves (MILC) full frame-es fényképezőgépét, az EOS RP-t, és nemrég egy hétig tesztelhettem is a japán gyártó újdonságát, ami valamivel kisebb és könnyebb a tavaly kipróbált 30 megapixeles nagytestvérnél, az EOS R-nél (már amennyire nagynak mondhatjuk a DSLR-eknél eleve slankabb, csinosabb MILC-eket). A Canonnak ez a második full frame-es fényképezőgépe (azaz szenzora teljes kisfilmes méretű), amivel elsősorban a lelkes amatőröket, hobbifotósokat igyekszik becserkészni. Ez tükröződik is az árban: míg az a félprofi-profi ligában futtatott EOS R váz nagyjából 800 ezer forintba kerül, addig a középkategóriás RP ára 500 ezer forint körül alakul a boltokban, ami kétségkívül pénztárcabarátabb ajánlat.
A gép a marketingszöveg szerint ""remek kreatív társ utazásokra, tájkép vagy portré fotózáshoz, és videózáshoz is"", azaz nyakunkba vetve nyugodtan nyakunkba vehetjük vele az országot-várost. Nos, a tesztelés nem ilyen lazán zajlott, a Canon Hungária ugyanis a kipróbálásra szánt vázhoz négy új, MILC-ekhez fejlesztett objektívet is hozzácsapott, így igazi nehéztüzérségi gyakorlat lett a könnyed lövészetből. A következő szettet kaptam kipróbálásra:
Az adapternek, amivel a MILC-korszak előtti Canon EF objektíveket lehetne felpattintani az új vázra, ezúttal sem vettem hasznát, mivel a tesztre kapott négy RF objektív bőségesen elég volt a rendszert próbálgatni, különös tekintettel a pazar fényerejű, remek rajzú ötvenesre és a szintén megkapó, F/2-es 28-70-esre (persze a 1.8-as 35mm-es makróobjektív is felkerült párszor, de alapvetően ez a két masszív üveg mozgott ki és be a kissé leterhelt táskámból).
Az összkép alapján azt lehetne mondani, hogy ha összevetjük az EOS R-rel, akkor az EOS RP mindenképp a kompromisszumkész, de azért a fő kategóriákban a minőséghez ragaszkodó felhasználók kamerája lehet. Néhány praktikus funkcióban kevesebbet tud, néhány paraméterben szűkebbre tervezték, az alábbiakban felsorolt főbb műszaki adatok árulkodnak is ezekről (zárójelben az EOS R eltérő adatai):
Elsősorban a kisebb elektronikus kereső és hátoldali kijelző említhető, mint rögtön szembetűnő különbség, de leginkább az EOS R-nél tetszetős újításként látott, a képkereső mellé, jobb oldalra elhelyezett, érintéssel, simítással vezérelhető kétirányú, hosszúkás érintőcsík hiánya fáj. Nincs a váz tetején kis LCD státuszkijelző sem (helyére a megszokott módválasztó tárcsa, valamint egy szabadon konfigurálható tekerőgomb került), minden beállítást a kihajtható érintőképernyőn kell csekkolni. Ergonómiailag a valamelyest könnyebb és kisebb váz említhető, az váz magasságából és mélységéből több mint egy-egy centimétert faragtak le a Canon mérnökei, ami nagyobb kezű embereknek már jelenthet némi kényelmetlenséget.
Ha már ergonómiánál tartunk, csak a teszt után futottam bele egy olyan problémába, ami a fotósok elég komoly részét érintheti. Ez pedig a jobb- vagy balszemesek vagyunk kérdésköre. Mint arra Michael Andrew felhívta a figyelmet, az RP nem kedvez azoknak, akik elsősorban a bal szemüket használják a keresőben való komponáláshoz. A gond azzal van, hogy a hátoldali érintőképernyőn kell megadni az érintéses (Touch&Drag; ) fókuszvezérlés aktív területét, amire szükség is van, mivel nincs az RP-n a DSLR-eken megszokott, jobb hüvelykujjal babrálható hátoldali joystick és tárcsa. Aki jobbszemes, annak ezzel nincs különösebb baja, de aki balszemes, annak az orra szinte teljesen belelóg az érintőképernyőbe, eltakarva, sőt működtetve a hasznos jobboldali területet. Lehetne ugyan baloldalra dedikálni az aktív fókuszvezérlő területet, de a bal kézzel az esetek 99 százalékában nem a vázat, hanem az objektívet fogják a fotósok. Mivel jobbszemes vagyok, én nem is szembesültem mindezzel a teszt során, de kétségkívül létező problémára mutatott rá az amerikai fotós.
A fentieken túl, a fő paramétereket és a képminőséget illetően nem kényszerül különösebb fogcsikorgatós kompromisszumra, aki az RP-t választja az R helyett. Bár manapság már mobilokban is röpködnek a 30-40-50 megapixelek, az EOS RP által nyújtott 26,2 megapixel tökéletesen elegendő az átlagfelhasználó számára, a villámgyors és pontos, szemmel is vezérelhető autófókusz (ami részben az új objektívek 12 tűs kommunikációs rendszerének is köszönhető) pedig az RP-nél is megvan, a képminőségben sem érzékeltem különösebb visszafogottságot, a kamera DIGIC 8 processzora a Canontól megszokott szép, részletgazdag képeket generál, még fényszegény viszonyok közt is (az alábbi galériában találnak néhány változatos fényviszonyok közt készült tesztképet – szokás szerint nyers, szerkesztetlen .jpg képfájlok formájában). Ami más MILC-ekkel összehasonlítva viszont kicsit hátrébb sorolja a rangsorban az EOS RP-t, az, hogy miképp az EOS R-ben, úgy ebben a full frame-es Canon MILC-ben sincs szenzormozgatásos képstabilizátor, azaz a felhasználók csak az objektívekbe épített IS-re számíthatnak – ha került ilyen lencse a fotóstáskába – gyér fényviszonyok mellett.
Mint az összes MILC gépnél, az EOS RP-nél sincs felcsapódó tükör ezért nincsenek apró bemozdulások az elkészült képen (hosszú záridőknél nagy előny ez). Néma üzemmódban a redőnyzárat ki lehet iktatni az exponálás folyamatából, ennek köszönhetően tökéletes csendben lehet vele fényképezni, csakúgy mint a az EOS R esetében.
A némileg kisebb és könnyebb RP tehát kétségkívül jó választás lehet azoknak, akik a MILC-korszak előtt is a Canon fölső-középkategóriás kameráival szemeztek, vagy használtak. A cég folyamatosan bővíti is a MILC-ekhez fejlesztett objektívok választékát, a haladó hobbifotósoknak árban is épp megfelelő lehet például az EOS RP-hez a nagy átfogású RF 24-240mm F4-6.3 IS USM zoom-objektív, amin kívül további öt új RF objektív is érkezik hamarosan.
A kamera menüjét egyébként továbbra is a Canon tükörreflexes gépeiből jól ismert firmware szolgáltatja, ami az RP esetében is megkönnyíti az esetleges rendszerváltást. Aki azonban még mindig nem tud dűlőre jutni az amúgy már eldőlni látszó DSLR-MILC csatában, az jobban teszi, ha vár még egy évet, ugyanis sem az idén piacra dobott EOS RP, sem a tavaly óta kapható EOS R nem a fő attrakciója a Canonnak, a csúcsgépet, az EOS R kimaxolt, a pletykák szerint több mint 70 megapixeles, új korszakot definiáló verzióját várhatóan 2019 végén, 2020 elején mutatják be.

(Borítókép: Canon)
"
294,techtud,"Emlékezetes, hogy amikor nemrégiben kitudódott, hogy Palkovics László innovációs és technológiai miniszter havi 800 ezer forintos fizetést vett fel az MTA Számítástechnikai és Automatizálási Kutatóintézetétől (SZTAKI) évekig, miközben egyetlen közleménye sem jelent meg a 2014 óta, az Innovációs és Technológiai Minisztérium (ITM) ezt azzal magyarázta, hogy ugyan a miniszter nem szűnt meg kutatónak lenni - így jogos a fizetés -, de tevékenysége csak tanácsadásra és szervezésre terjed ki.
Márpedig ő nem olyan, hogy ilyesmiért ráíratja a nevét minden tudományos cikkre, amelynek elkészítéséhez hozzájárult.
Az ügy azért is pikáns, mert Palkovics rendszeresen arra hivatkozik az MTA kutatóintézet-hálózatának szükséges átalakítása mellett érvelve, hogy a jelenlegi rendszerben nem megfelelő a minőségbiztosítás, és vannak emberek, akik évekig nem érnek el semmilyen kézzel fogható eredményt, mégis megtarthatják állásukat, és fizetést kapnak.
A 444-en publikáló Kozák Eszter akadémiai dolgozóként vette a fáradtságot, és végignézte a SZTAKI Rendszer- és Irányításelméleti Kutatólaboratóriumának összes 2016 és 2018 között megjelent közleményét (193 darabot). Olyan megjegyzéseket keresett bennük, amelyek Palkovics közreműködésére utaltak volna. A tudományos közlemények végén mindig szokott lenni egy Acknowledgements (köszönetnyilvánítás) szekció, amelyben éppen azokat a személyeket, intézményeket, kutatási támogatásokat sorolják fel, amelyek hozzájárultak az eredményhez akár a legegyszerűbb módon is, de (személyek esetén) nem kerültek be a szerzők közé. 
És egyetlen Palkovics közreműködéséről szóló fél mondatot sem talált.
Pedig, ha a miniszter valóban kifejtett volna bármilyen értékelhető tudományos tevékenységet (teljesítményről nem is beszélve) az intézetben, és ezt a kollégái tanulmányaikban eltitkolták volna, azzal súlyos etikai vétséget követtek volna el. Vagy az ITM nem mondott igazat.
Kozák Eszter így foglalja össze konklúzióit:
Rossz hírét kelti az MTA-nak, és táplálja a kutatóhálózat nem kellően hatékony működését érintő vádakat az, ha egy semmilyen tudományos eredményt fel nem mutató ""kutató munkatársat"" az akadémiai kutatóhálózat nem képes kivetni magából, márpedig itt valószínűleg ez történt. Nem utolsósorban Palkovics László elhúzódó tudós karrierje rendkívül megalázó a SZTAKI és más akadémiai kutatóintézetek azon munkatársaival szemben, akik ténylegesen kutatómunkát végeznek, és rangos folyóiratokban publikálnak, az esetek nagy részében jelentősen kevesebb fizetésért.
Az akadémia vezetése eltökéltebb, mint valaha: a kormánynak csak egyharmadnyi szenátusi helyet adnának, az intézeteket megtartják. Meghátrál a politika, vagy jön az államosítás?
A keddi elnökségi ülésen úgy döntöttek, hogy az Akadémián belül kell maradnia az intézethálózatnak
A Technológiai és Innovációs tárca által indított vizsgálat cáfolja a miniszter állításait."
295,techtud,"A mai nappal hivatalosan is megszűnik a Google Plus, a cég negyedik, elődeihez hasonlóan sikertelen próbálkozása, hogy megvesse a lábát a közösségi hálózatok piacán. Valójában a legtöbbeket az lephet meg, hogy eddig még létezett a Google Plus.
A közösségi szolgáltatást még 2011-ben indította a Google, a Facebook és a Twitter konkurensének szánták. Noha kezdetben ígéretesnek tűnt a felhasználói regisztrációk számának meredek emelkedése, az emberek azonban csak regisztráltak, megnézték maguknak a szolgáltatást, és
azzal a lendülettel távoztak is mindörökre.
A kudarc már az első évben is nyilvánvaló volt a legtöbb elemző számára, a Google mégis hosszú évekig görcsösen próbálkozott a senkit sem érdeklő szolgáltatás népszerűsítésével. Eközben olyan kétségbeesett lépéseket is tettek (mint amikor például megpróbálták a Google Plust a virágzó YouTube-felhasználói közösség nyakába varrni), amelyek inkább felháborították a usereket ahelyett, hogy ellenállhatatlan vágyat ébresztettek volna bennük arra, hogy a kísértetkastély ürességével hívogató Google Plusra posztolják csip-csup közlendőiket.
Jellemző a szolgáltatás beágyazottságára, hogy a BBC a megszűnésről szóló hírben szükségét érezte felvilágosítani az olvasókat arról, hogy mi is volt az a Google Plus.
Bár voltak problémák a szolgáltatás gyakran változó felhasználói felületével, valójában a kudarcért nem a Google Plus technikai hátulütői okolhatók, nagyjából ugyanarra volt képes, mint a Facebook. Egyszerűen csak nem volt képes levegőhöz jutni a mára szinte közszolgáltatásszerű státuszt elnyerő óriások árnyékában. Az emberek nem érezték úgy, hogy a Facebook és a Twitter mellett szükségük lenne még egy ugyanolyan közösségi hálózatra.
2014-ben a Google Plus alapítója, Vic Gundotra távozott a cégtől, ez volt a hosszú vég kezdete a szolgáltatás számára. A Hangouts chatszolgáltatást, illetve a Photos fényképtárhelyet leválasztották róla, illetve eltörölték, hogy a Youtube-videók, illetve a Google Play áruházban kínált appok kommenteléshez kötelezően Google Plus-fiókra legyen szükség.
De ezután még évekig vegetált a szolgáltatás. A végső szöget az verte a koporsójába, amikor tavaly súlyos biztonsági rést fedeztek fel, amely több mint 50 felhasználó személyes adatait tette láthatóvá a külvilág számára.
A cikk írásakor még elérhető volt a Google Plus, de figyelmeztető sáv tájékoztat arról, hogy a mai napon be fog zárni, és mindenki mentse le a dolgait - már ha van mit. Ha nem teljesen tiszta, hogyan lehet ezt megtenni, semmi gond, segítünk:"
296,techtud,"Egy új kísérlet megállapításai szerint a Curiosity marsjáró olyan agyagos területre érkezett, amely az eddig a bolygón talált talajtípusok közül a legnagyobb valószínűséggel tartalmazhat élő baktériumokat vagy hajdan volt mikrobák nyomait.
Patricia Craig és munkatársai az arizonai Bolygókutató Intézetben (Planetary Science Institute) baktériumokat helyeztek olyan agyagásványokkal töltött kémcsövekbe, amelyeket a Curiosity a Marson talált, majd 195 napra magukra hagyták őket, és figyelték, milyen sikeresen élnek túl.
Az eredmények biztatók voltak. A baktériumok nem pusztultak el, sőt továbbra is termeltek metánt, ami arra utal, hogy táplálékként tudták alkalmazni a marsihoz hasonló ásványokat (más hasznosítható tápanyagot nem kaptak).
Metánt a Mars légkörében találtak már többször, és számos kutató felvetette annak lehetőségét, hogy a gázt talán a még ma is élő mikroorganizmusok termelik anyagcseréjük során.
Csak az a baj, hogy a kémcsövekben végbemenő mikrobiális változások szinte láthatatlanok maradtak a legtöbb vizsgálóeszköz számára. Se a röntgen, se az infravörös tartományban mérhető energiakibocsátása nem változott a mintának a benne élő baktériumok tevékenysége következtében. Csupán pásztázó elektronmikroszkóp (SEM) segítségével sikerült tetten érni az apró élőlényeket. A SEM változást mutatott ki az agyagrétegek struktúrájában, illetve az egyik felvételen egy baktérium is feltűnik.
Sajnos a Curiositynek nincs elektronmikroszkópja :(
Mindenesetre a marsjáró most érkezett abba a térségbe, ahol jelentősen több agyag található, mint az a Marson megszokott, így a kutatók szerint ez az a hely, ahol a legnagyobb esélye van annak, hogy ott fennmaradjon az élet. A Curiosity esetleg találhat majd erre utaló közvetett jeleket, de magukat a baktériumokat képtelen lencsevégre kapni.
Patricia Craig elmondta, hogy a Marson található metán származhat biológiai forrásból, de lehet geológiai folyamatok eredménye is. Elektronmikroszkóp nélkül azonban nem lehetséges válaszolni e kérdésre. Még 2013-ban talált metánt a Curiosity, illetve a Nature Geoscience folyóiratban a minap közölt tanulmányban számolnak be arról, hogy a vörös bolygó körül keringő Mars Express szonda is metánt fedezett fel a Gale-krátertől keletre, nem messze a Curiosity jelenlegi pozíciójától.

Forrás: New Scientist

Bónuszként még a mozgó felhőkről is csinált pár képet.
A sivatagban lehet megtapasztalni, milyen lehet majd az élet a Marson.
Aztán jött a száraz időszak, és hirtelen eltűntek a bolygó felszínéről."
297,techtud,"Aki járt már életében cseppkőbarlangban, biztosan lenyűgözték a főként kalcium-karbonátból (kalcitból, aragonitból) kialakult, az ember fantáziáját alaposan megmozgató képződmények. Néhányan talán el is töprengtek azon, hogy milyen titkokat rejtenek ezek a hosszú évezredek (sokszor tíz-, százezer év) magányában mikronról mikronra növekedő, változatos formájú barlangi ásványoszlopok. Azon viszont, hogy a cseppköveknek az Amazonas menti esőerdők fáihoz és a denevérek emésztéséhez is közük lehet, már csak egész kevesen, egész pontosan a Magyar Tudományos Akadémia debreceni Atommagkutató Intézetében (MTA Atomki) működő kutatócsoport tagjai a megmondhatói. Az 1954-ben alapított Atomkiban 2016 óta működik az MTA Izotóp Klimatológiai és Környezetkutató Központja (az IKER), és nemrég egy mintagyűjtő expedíció keretén belül magyar kutatók utaztak Ecuadorba, ahol paleoklíma-rekonstrukcióhoz alkalmas cseppköveket, faévgyűrűmintákat, ráadásként némi denevérguanót is gyűjtöttek.
A kutatók a paleoklíma-rekonstrukció során a múltbeli klíma bizonyos jellemzőit határozzák meg: elsősorban a múltban uralkodó hőmérsékletről, csapadékosságról, vegetációs viszonyokról tesznek megállapításokat, valamint arról, hogy ezek a klimatikus paraméterek mitől és hogyan változtak a vizsgált időszakban. Olyan geológiai lenyomatokat vizsgálnak, amiknek korát műszeresen pontosan meg tudják határozni, majd pedig a múltbeli anyag fizikai, kémiai, biológiai jellemzőiből következtetnek a klíma tulajdonságaira és a klímaváltozások ok-okozati viszonyaira. A múltbeli klíma kutatói többnyire sarki jégrétegeket, gleccsereket, óceáni, tengeri, tavi üledékeket vagy például, ahogy az Atomki kutatói, barlangi cseppköveket vizsgálnak.
A paleoklíma-rekonstrukció azonban nem pusztán afféle klímatörténeti leírás, eredményei nem lábjegyzetek, bemagolandó adathalmazok az őstörténeti tankönyvekben, hanem fontos szerepük van a jövőnkre nézve is. Azzal, hogy a múltbeli klímaváltozások okait minél jobban megismerik a kutatók, olyan eszközt kapnak a kezükbe, amivel a jövőbeli történéseket is becsülni tudják – de erről kicsit később. Előbb nézzük, miért is utaztak magyar kutatók Ecuadorba, és miért nem mondjuk újra az Aggteleki-karszt barlangjaiba.
„A biodiverzitás Ecuadorban az egyik legnagyobb a világon, mivel az ország négy fő területe – az Amazonas-vidék, az Andok, a partvidék és a Galápagos-szigetek – teljesen különböző földrajzi és klimatikus tulajdonságokkal rendelkezik. Az itt található élővilág nagyon érzékeny a klíma hirtelen változásaira. Mivel az országban az utóbbi időkig nem volt folyamatos műszeres adatgyűjtés, a múltbeli dolgokról keveset tudunk. Szemben már részletesen vizsgált területekkel, mint Európa vagy Észak-Amerika, paleoklimatológiai kutatásokat eddig még nem sokszor végeztek Dél-Amerikában"" – magyarázta Palcsu László, az Atomki fizikusa, a projekt vezetője.
Essünk túl a szaftos részen: a kutatók munkájának talán legkevésbé kellemes része az ürülékgyűjtés volt. A tudósok a Pastaza környéki barlangokban kúszva-mászva denevérguanóból vettek mintákat, ugyanis a táplálékukat részben a környező erdőkből, részben a barlangokban szerző repülő emlősök ürülékében megtalálható növényi magvakból a növényvilág diverzitására, annak változásaira lehet közvetve következtetni, valamint a denevérek faji eloszlását az ürülékben található szerves maradványok DNS-e alapján lehet a legpontosabban meghatározni.
Nem lebecsülve az évtizedek óta vastagon lerakódó denevérürülék jelentőségét, a szerves trágyáról térjünk mégis át az ecuadori paleoklíma-rekonstrukciós expedíció másik két keményebb mintavételi módszerére, a cseppkövek és faévgyűrűk vizsgálatára.
Mi, kutatók mindig valamilyen geológiai lenyomatot keresünk, amelynek a tulajdonságaiból következtetünk a múltbeli klímára. A cseppkövek, elsősorban az álló cseppkövek azért jók erre a célra, mert a cseppkőképződés során egymásra rakódó karbonátrétegek egy növekvő idősort alkotnak
– mondta Palcsu László.
A kutatók az ecuadori cseppkőbarlangokból begyűjtött mintákat hazahozták Debrecenbe, nagy nyomású vízsugárral hosszában kettévágták, aztán vékony, fény felé fordítva kissé áttetsző metszetet készítettek a belsejükből, majd az időmúlást szabad szemmel is jól láthatóan jelző rétegekből több mintát is vettek milliméteres vagy még annál is sűrűbb léptékben. „Ezeknek a karbonátrétegeknek vizsgáljuk a szerkezetét, a vastagságát, a nyomelem-összetételét, a szén és oxigén stabil izotóparányait, valamint uránsoros (230Th/234U) kormeghatározási módszerrel a képződési idejét. A cseppkövek segítségével az utóbbi néhány 100 ezer év múltbeli klimatikus viszonyait tudjuk vizsgálni.""
A karbonátrétegek többnyire kalcitból (kalcium-karbonát) épülnek fel, a kutatók ezeknek a rétegeknek nézik minél kisebb léptékben a szén- és oxigénizotóp-összetételeit, azaz a 13C/12C és a 18O/16O arányokat. A szén izotópjai a barlang feletti növényzet összetételére, míg az oxigénizotóp-arány a csapadék mennyiségére, a területen uralkodó hőmérsékletre, valamint az esővíz származási helyére utal.
Ez utóbbi a laikus fülnek elég hihetetlenül hangozhat: meg lehet mondani, hogy honnan származik a víz, ami egykor esőként bemosódott a talajba, és hozzájárult a cseppkövek kialakulásához? Mégis hogyan? Röviden úgy lehetne összefoglalni a dolog hátterét, hogy a vizsgált karsztterület mindig keletről, az Amazonas medencéje felől kapja a csapadékot, mivel nyugatról az Andok hegyei falként állják útját az óceáni légáramlatoknak. Az Amazonas és környéke több területre osztható, és mindegyiknek megvan a maga uralkodó izotóp-összetétele, és ha a vizsgált minta egyes rétegeiben változást észlelnek, akkor indulhat a nyomozás, hogy mi okozhatta ezt a változást.

A cseppkőrétegek igazán pontos kormeghatározása a karbonátban piciny nyomokban lévő uránizotópok és leánytermékeik mennyisége alapján történik: a kutatók az urán 234-es és a tórium 230-as tömegszámú izotópjait fogják nagy pontossággal meghatározni, ezzel a korszámítás bizonytalansága csak néhány évtized lesz egy 20 ezer éves cseppkőréteg esetén. Ez a korolás és a rétegsorokból kinyert információ képezi a paleoklíma-rekonstrukció alapját.

A faévgyűrűk segítségével jóval közelebbi és szűkebb időtartományra céloznak a kutatók: vizsgálatukkal az utóbbi néhány évtized klímajellemzőire tudnak következtetni, a kapott adatokat összevetve a meteorológiai észlelésekkel. „A dendrokronológiai és a radiokarbonos koroláson túl a cellulóz oxigénizotóp-összetételéből szeretnénk következtetni az utóbbi évtizedek csapadékainak tulajdonságaira, eredetére, mennyiségére, hőmérsékletére"" – mondta Palcsu László.
A kutatók több mint 60 mintát vettek ezekből a fajtákból: Mimosaceae (Inga sps.), Lauraceae (Nectandra sp.), Meliaceae (Cedrela odorata sp.), Fabaceae (Caesalpiniaceae Tachigalia sp.). Sok faévgyűrűmintát már meg is csiszoltak, így mikroszkóp alatt tanulmányozható a szerkezetük. Érdekes mozzanata a dendrokronológiai vizsgálatoknak, hogy néhány fajtól eltekintve a trópusi fák növekedése során nem láthatóak évgyűrűk, ezért a minták kormeghatározása nem feltétlenül az évgyűrűk megszámlálásával, hanem radiokarbonos módszerrel történik majd.
A faévgyűrűk vizsgálata során a kutatók faanyag alfa-cellulózának oxigénizotóp-összetételét fogják elsősorban vizsgálni, és így következtetnek majd a csapadék eredetének változásaira. Hogy miért nincsenek évgyűrűk a trópusi fák törzsében?
Az egyenlítő mentén stabilabb az éghajlat, nincsenek olyan évszakok, mint a mérsékelt éghajlati övezetben, ezért nem tükröződik ezek váltakozása a fa anyagának növekedésében. Néhány faféle kivétel, de azok idegen fajok többnyire, és gyűrűik leginkább a száraz és esős időszakok váltakozását tükrözik
– magyarázta Danny Vargas, a quitói Salesian Polytechnic University volt hallgatója, aki PhD-tanulmányait és kutatói munkáját a Debreceni Egyetemen és az IKER-ben végzi. Vargas szerepe elég fontos volt amúgy az expedícióban: ő volt az, aki felkutatta Ecuador néhány karsztvidékét (ezek közül a Mera vidék lett a kutatás célpontja), majd az ismert barlangok közül kiválasztott néhányat, hogy a kutatásokhoz alkalmas cseppköveket ott keresse a debreceni csapat.
Mindezek után felvetődhet a kérdés, hogy miért van szükség a cseppkövekre és a fákból vett mintákra is, meg úgy általában a paleoklíma-rekonstrukcióra. A jövőnk minél pontosabb előrejelzése a tét. Amikor a klímakutatók a globális fölmelegedés, a klímaváltozás rövid és hosszú távú hatásait, lehetséges kimeneteleit vizsgálják, különféle modelleket futtatnak a rendelkezésre álló adatok alapján. A modellek helytállóságát legpontosabban már ismert hatású múltbéli adatsorokon lehet tesztelni, egy klímaváltozás-modell annál jobb, minél pontosabban rekonstruálja a múltbeli klimatikus eseményeket.
A fákból vett mintákkal rövid távú, néhány évtizedes tartományt lehet lefedni, míg a cseppkövekkel nullától hatszázezer évig vizsgálhatók visszamenőleg a kérdéses adatok – és ebben a tartományban benne vannak a fák által szolgáltatott adatok is, ennek révén pedig össze lehet vetni a fákat a cseppkövekkel és a meglévő meteorológiai adatokkal, mindezzel tovább pontosítva a kinyerhető klímainformációkat. (Érdekes mellékszál, hogy a hatvan évvel ezelőtt kezdődött nukleáris tesztek is segítenek a kutatóknak az adatok pontosításában: az első légköri atomrobbantásoktól számítva jelennek meg olyan radioaktív izotópok a mintákban, amik korábban nem jutottak a levegőbe, a vizekbe, jelenlétük egyértelműen segít a kormeghatározásban.)
Az expedíció 2019. február elején zajlott a Mera karsztterület délkeleti keresztmetszetében lévő, Pastaza környéki barlangokban. A Szalézi Egyetemről két kutató, Sheila Serrano fizikus és Marco Cerna biológus, valamint két hallgatójuk, Madison Herrera és Lisseth Carlosama vettek részt benne, míg az Atomkiból Palcsu László fizikus projektvezető, Marjan Temovski karsztkutató-barlangász, László Elemér meteorológus és Danny Vargas PhD-hallgató voltak a csapat tagjai. A kutatók nagyjából tíz állócseppkövet gyűjtöttek négy különböző barlangból. Ezek közül egyet már letörve találtak, míg a többit ők törték le, természetesen az ecuadori hatóságok engedélyével. A barlangokban és a barlangok mellett hőmérséklet-érzékelőket, csapadékgyűjtő edényeket telepítettek, a fákból fúrómagmintát gyűjtöttek.
„A barlangok környékére autóval mentünk, aztán nagyjából egy szűk órát kellett gyalogolnunk, sokszor bokáig érő sárban. Az esőerdő burjánzik a növényektől, állatot viszont keveset láttunk, állítólag délután négy után jönnek elő, de a helyi vezetőnk nem javasolta, hogy azt megvárjuk. Szerencsére az eső mindvégig elkerült minket. Az idő nem volt nagyon meleg, viszont párás, ezért sokat izzadtunk, hiszen hosszú szárú ruhát viseltünk, nehogy a szúnyogok megcsípjenek"" – idézte fel Palcsu László az expedíciós élményeiket.
Jó érzés volt megtalálni a barlangokat, és keresgélni a cseppköveket. Egy alkalommal nyakig merülve kúsztunk a barlangi vízben, máskor (a partvidéki karsztos területen) több száz denevér repkedett a fejünktől néhány centiméterre, miközben mi a guanóval borított barlangban vizsgáltuk a cseppköveket. Ez is egyedülálló élmény volt. Szerencsére nem irtózunk a denevérektől
– mondta."
298,techtud,"A Tesla részleges önvezető funkciói már öt éve elérhetők, és a cég évről évre újabb frissítéseket ad ki a rendszerhez, újabb funkciókkal ruházva fel azt. A jelenlegi állapot szerint a Tesla modelljei már maguktól tartják a sávot, és sávot is váltanak, ha szükségesnek ítélik. A kormányzáshoz a kamerák az út felfestéseit figyelik.
Csakhogy nem muzsikálnak túl jól, ha a hivatalos jelzéseket kell megkülönböztetniük a véletlenül vagy szándékosan az úttestre ragasztott egyéb jelzésektől - demonstrálta a kínai Keen Security Labs nevű IT-biztonsági cég.
És itt ne valami nagy dologra, például teljes félrevezető csíkokra kell gondolni, mindössze egy vagy néhány fehér foltra. Ha okosan helyezik el ezeket az úton, azzal
rávehető a Tesla robotpilótája, hogy áttérjen a szembejövő sávba.
Az efféle támadást pofonegyszerű megvalósítani, a hozzá szükséges anyagok bárhol beszerezhetők
- írják a cég mérnökei tanulmányukban. Nem ez volt az egyetlen sikeres Tesla-hekkelésük. Sikerült különféle képek vetítésével meggyőzniük a komputert, hogy esik az eső, és bekapcsolt az ablaktörlő, illetve - ami ennél biztonsági szempontból aggasztóbb - sikerült vezeték nélküli kapcsolatot létesíteniük a kormányzórendszerrel, és egy videojáték-kontrollerrrel tudták irányítani az autót.
A Tesla nem reagált a konkrét vádakra, viszont megjegyezték, hogy ezek a veszélyek nem valósak, hiszen a sofőr bármelyik pillanatban visszaveheti a kormányzást a robotpilótától. Független szakértők azonban arra figyelmeztetnek, hogy ez sem jelent teljes biztonságot, mivel a robotpilótával utazó vezetők hajlamosak elkényelmesedni, figyelmük elkalandozik, sőt
előfordult, hogy valaki el is aludt közben.
Forrás: New Scientist"
299,techtud,"Ma már tudjuk, hogy a Homo sapiens evolúciója nem azt az egyenes vonalat írta le, mint korábban gondolták, őseink időről-időre hibridizálódtak más Homo fajokkal (vagy alfajokkal). DNS-ünkben megtalálhatók a mára már kihalt emberfélék, így a Neander-völgyi és a gyenyiszovai ember génjeinek emlékei, kivéve talán az afrikai populációt. Valójában az afrikaiak tekinthetők a legteljesebb mértékben Homo sapiensnek (bocs, rasszisták), míg az európaiak a Neander-völgyiekkel, az ázsiaiak pedig a gyeniszovaiakkal és a Neander-völgyiekkel is keveredtek.
De vajon meddig tartott őseink és kihalt rokonaink között a l'amour? Nos, a gyenyiszovaiak esetében úgy tűnik, meglepően sokáig. Az indonéziai és pápua új-guineai törzsek genomjának elemzése azt mutatta, hogy egészen 15 ezer évvel ezelőttig tartott a rendszeres hibridizáció.
A gyeniszovaiakról sokkal kevesebbet tudunk, mint a Neander-völgyiekről. Eddig maradványaik mindössze a szibériai Gyeniszova-barlangból kerültek el - néhány fog és csonttöredékek. Viszont sikerült a maradványokból DNS-t kinyerni, amelynek elemzése arra utalt, hogy a faj vagy alfaj (ez még nem eldöntött) egészen sokáig élhetett Szibéria keleti és déli területein. Az ázsiai Homo sapiens kétszer biztosan cserélt géneket a gyeniszovaiakkal, és
a pápua új-guineai népesség génjeinek akár öt százaléka is tőlük származhat.
Az eddigi rokonsági vizsgálatok azonban csak a genom kis szakaszára koncentráltak. Az új-zélandi Massey Egyetem kutatói azonban most 161 indonéz és pápua új-guineai ember teljes DNS-ét elemezték, és hasonlították össze a gyenniszovai genommal. Ebből kiderült, hogy az első kereszteződés jó régen, nagyjából 50 ezer évvel ezelőtt történt, de a másik sokkal később: 15 ezer évvel ezelőtt. 
Minthogy a második kereszteződésből származó gének sokkal gyakoribbak Pápua Új-Guinea fő szigetén, mint a kisebb földdarabokon, amiből arra gyanakodnak, hogy itt történhetett a hibridizáció. Egyúttal az is kiderült, hogy a délkelet-ázsiai gyenyiszovaiak majdnem annyira különböztek genetikailag a szibériaiaktól, mint azok a Neander-völgyiektől.
Egyesek felvetik, hogy talán még ma is élnek gyenyiszovai törzsek a pápua új-guineai dzsungelben, de Murray Cox, a kutatás vezetője ezt nem hiszi.
Bár vannak a külvilágtól elzárt helyek, de ma már mégis van annyi kapcsolat a régiók között, hogy egy efféle törzs nem maradna észrevétlen.
Forrás: New Scientist"
300,techtud,"Sugar-kapcsolatnak azokat az üzleti alapú viszonyokat nevezik, amikben az idősebb és tehetősebb fél (Sugar Daddy, ha férfi, illetve Sugar Mommy, ha nő) anyagi támogatást nyújt a fiatalabb félnek (Sugar Baby, ha nő, illetve Sugar Boy, ha férfi) a találkozásokért cserébe. A találkozások általában szabadidős tevékenységek, amelyek akkor szexuális természetűek, ha mindkét fél beleegyezik ebbe, fogalmaz dr. Meskó Norbert evolúciós pszichológus docens.
„A Sugar-kapcsolathoz hasonló, üzleti alapú viszony valószínűleg már régóta létezik (ilyen lehetett a kitartottság vagy az ágyasság intézménye régebben). Napjainkban, a Sugar-kapcsolat támogatására kialakított webes felületek – és ezek határozott reklámkampányai – miatt feltehetőleg sokkal több potenciális résztvevőt ér el annak lehetősége, hogy üzleti alapú viszonyban vegyen részt"" – mondja dr. Meskó Norbert, aki Ipolyi Dóra PhD-kutatóval közösen végzi a kutatást.
A 2018 szeptemberében zajlott anonim online kutatás után az elemzéshez 1607 (18–28 év közötti) nő adatait használták fel, ez az életkori és nemi csoport a Sugar-kapcsolat leggyakoribb célcsoportja. A kérdőívben a motivációt, a kötődést, az önértékelést, a személyiségjellemzőket vizsgálták, illetve a Sugar-kapcsolat elfogadását speciális kérdéssorral mérték.
A kutatásban részt vevő 1607 fiatal nő lakhely szerinti megoszlása a következő volt. Főváros vagy annak vonzáskörzete: 106 fő, nagyváros: 92 fő, közepes nagyságú község/kisváros: 278 fő, nagyméretű falu: 487, kisebb falu: 647 fő. Párkapcsolati státuszuk szerint 595 főnek jelenleg nincs kapcsolata, 88 főnek alkalmi szexuális kapcsolatai vannak, 588 fő elkötelezett párkapcsolatot tart fenn, de nem él együtt partnerével (együtt járnak), 336 fő elkötelezett párkapcsolatban/házasságban él együtt a társával. 165 fő regisztrált felhasználó valamilyen online társkereső oldalon, 8 fő regisztrált felhasználó valamilyen online Sugar-kapcsolatot közvetítő oldalon, 21 fő mindkét fajta oldalon regisztrált felhasználó, és 1413 fő egyik fajta oldalon sem regisztrált felhasználó.
Az eredmények szerint a fiatal nők esetében a Sugar-kapcsolat iránti nyitottság pozitív összefüggést mutat a külső motivációval és negatív összefüggést a belső motivációval: tehát akik inkább külső, materiális ösztönzőkért hajlamosak feladatokat elvégezni, azoknak vonzóbb és reálisabb lehetőségként merülhet fel a Sugar-kapcsolat létesítése, mint akik a dolgukat a tevékenység öröméért teszik, illetve örömüket lelik abban, amit csinálnak, derült ki a vizsgálatból.
„Azt találtuk, hogy a Sugar-kapcsolat iránti nyitottság összefügg a bizonytalan kötődéssel. A fiatal nők, akik számára a baráti, családi és egyéb közvetlen kapcsolataik szorongást keltők, mert attól tartanak, hogy elveszíthetik a hozzájuk közel állók szeretetét és érzelmi támogatását, nyitottabbak az üzleti alapú viszonyokra, mint azok a nők, akiknek nincs ilyen fajta problémájuk a kapcsolati intimitással. Hasonló összefüggés mutatkozik azon bizonytalan kötődésű nők esetében is, akik számára a bensőséges kapcsolatok valamiképp kényelmetlenséggel járnak együtt, ezért igyekeznek elkerülni az ilyen érzelmi bevonódással járó viszonyokat. Ők is nyitottabbak a Sugar-kapcsolatra, mint a közvetlen környezetükhöz biztonságos érzelmi kapcsolódásra hajlamosabb társaik"" – állítja dr. Meskó.
A következő vizsgált terület az önértékelés volt, amely fordított összefüggést mutatott a Sugar-kapcsolatok iránti nyitottsággal.
Akik bizonytalanabbak saját maguk másokhoz viszonyított értékességével kapcsolatban, azok vonzóbbnak és reálisabbnak ítélnek egy üzleti alapú viszonyt, mint azok, akik magasabb önértékeléssel rendelkeznek.
A legérdekesebb eredmények a Sugar-kapcsolat iránti nyitottság és az instabilitással, impulzivitással és a negatív érzelmek szabályozási nehézségeivel jellemezhető személyiségvonások közötti összefüggésről árulkodnak. Arról van szó, hogy a fiatal nők, akiknek problémát jelent saját érzelmi állapotaik megnevezése/megélése/értékelése (például nehezen tudják megnevezni az aktuálisan átélt érzelmet, nem igazán tudják, honnan ered, és nem is képesek azt irányítani, befolyásolni), nyitottabbak a Sugar-kapcsolatok iránt, mint azok a társaik, akikre kevésbé jellemző ez a hétköznapi kapcsolatokat befolyásoló nehézség.
Ezek a kedvezőtlen személyiségjellemzők megnehezítik, hogy tulajdonosuk biztonságban érezze magát egy bensőséges érzelmi kapcsolatban, és
gyakran viharos érzelmi konfliktusokba kerülnek környezetükkel, szeretteikkel. Az ilyen típusú probléma lelki hátterében az önazonosság-tudat éretlensége áll, amely az önmagunkról való vélekedésnek a kiskamasz-kori szinten való megrekedésével szemléltethető a legjobban
– fogalmaz dr. Meskó. A másik meglepő eredményt a Sugar-kapcsolat iránti nyitottság és az úgynevezett sötét személyiségvonások között mérték. A fiatal nők, akikre inkább jellemző, hogy manipulatív módon viszonyulnak embertársaikhoz, és gátlástalanul, akár másokat kihasználva, rajtuk keresztülgázolva érvényesítik érdekeiket, nyitottabbak a Sugar-kapcsolat iránt, mint a társaik, akik kevésbé rendelkeznek ilyen tulajdonságokkal.
„Ezek az eredmények megerősítik azt az elképzelésünket, hogy a fiatal nők számára a Sugar-kapcsolat iránti nyitottságban mérhető egyéni eltérés része lehet egy általánosabb életvezetési stratégiának. Része egyfajta világszemléletnek, értékrendnek és egyéni logikának, amely nem feltétlenül tudatosan szervezi az egyén társas kapcsolataival összefüggő döntéseit. Ez azt jelenti, hogy azok a fiatal nők, akik érdeklődőbbek, elfogadóbbak és nyitottabbak az anyagi alapú viszonyok iránt, mint más társaik, olyan személyiségjegyekkel rendelkeznek, amelyek megkönnyítik számukra ezt a hozzáállást"" – mondja a kutató. A Sugar-kapcsolatokban lévő nők tehát kevésbé tudnak biztonsággal kötődni a szeretteikhez és barátaikhoz, alacsonyabb az önértékelésük, gyengébb a belső motivációjuk, éretlenebb és kevésbé integrált személyiséggel rendelkeznek, végül pedig hajlamosabbak mások manipulálására, kihasználására, és cinikusabbak, mint azok a társaik, akik kevésbé nyitottak a Sugar-kapcsolatokra.
A pécsi kutatók további vizsgálatot terveznek a témában, a kutatás első lépcsője ugyanis nem minden részletre ad választ. Dr. Meskó Norbert és Ipolyi Dóra szerint izgalmas kérdés lehet a Sugar-kapcsolat iránti nyitottság és a szerelem átélésének, valamint a szexuális kapcsolatok és a szexuális motiváció közötti összefüggés feltárása. A kutatás következő lépcsőfokához tartozó kérdőív itt található. A pszichológuskutatók 18–28 év közötti, valamint 40 évnél idősebb válaszadókat keresnek."
301,kultur,"Minden színészt legalább egyszer utoléri az a rémálom, hogy színpadra kell állnia, de ő azt sem tudja, mit kell mondania, mert semmit nem tud az előadásról. Hát ez most az. Javaslom új szlogennek, hogy »Van egy rémálma? Valóra váltjuk!«
Ezzel lépett színpadra Alföldi Róbert élete bizonyos szempontból legkülönlegesebb előadásában, a Fehér nyuszi, vörös nyusziban az Átriumban. Mielőtt megkapta és kinyitotta azt a lezárt borítékot, amelyben annak a darabnak a szövege volt, amelyet aznap este el kellett játszania, és amelyet sosem fogott még a kezébe.
Az iráni Nassim Soleimanpour színdarabja ugyanis ettől különleges: csak olyan színész játszhatja, aki semmit nem tud róla, nemhogy nem olvasta, de a sztorit sem ismeri.
Úgyhogy ha ön Hernádi Judit, Balsai Móni vagy bárki más, aki várhatóan valaha elő fogja adni a Fehér nyuszi…-t, most zárja be ezt a cikket!
A szerző szándéka szerint a világon mindenhol, ahol előveszik a darabot, a színész mindössze egy előzetes instrukciólistát kap 48 órával az előadás előtt, olyan utasításokkal, mint hogy a színpadon lesz két pohár víz, de nem szabad innia belőlük, vagy hogy nézzen utána a struccok viselkedésének. De egyébként nincs se próba, se rendező, se díszlet, se jelmez, se semmi, csak egy olyan előadás, amely pontosan ugyanakkora meglepetés a színésznek, mint amekkora a nézőknek – csak neki jóval nagyobb felelősség. És ez világsiker, a szöveget ötven nyelvre lefordították, Indiától Új-Zélandon át Amerikáig előadták már olyan nagy színészek – szigorúan csak egyszer –, mint Whoopi Goldberg, John Hurt, Alan Cumming vagy Bobby Cannavale.
És mindez csak részben egy nézőcsalogató showműsor, amelyre a közönség elsősorban, vagy akár kizárólag azért vesz jegyet, hogy részese legyen egy kivételes élménynek (mert hiába mondják azt eleve a színházra, hogy mindig „egyszeri és megismételhetetlen”, ez most tényleg, a szó legszorosabb értelmében az), meg azért, mert élőben, premier plánban szeretné látni, mit kezd Alföldi Róbert ezzel a feladattal; szeretné látni az arcán először a meglepetést, aztán a diadalt, ha megcsinálta, vagy az se baj, ha a kétségbeesést, amikor esetleg nem. Persze, mindez igaz, de ahogy Alföldi elkezdi olvasni a darabot, amelyben a szerző egyfajta sajátos, téren és időn átívelő, egyszerre egyoldalú és valahogyan mégis igazi párbeszédet próbál folytatni az aznap esti színésszel, kiderül, hogy ennél azért többről van szó.
Mert Iránban, aki megtagadja a kötelező katonai szolgálatot, ahogy megtagadta a szerző is, az nem kap útlevelet, meg egyébként nem kapnak azok sem, akik bármi olyat tettek (például a művészetben), ami nem nyerte el az állam feltétlen tetszését. Így amikor megtudjuk, hogy az instrukciók szerint Soleimanpour részére van lefoglalva az az egy darab üres szék az első sorban, az mégiscsak jelent valami többet egy jópofa színházi truvájnál. Így más megvilágításba kerül a színészét instruáló, de az alkotás további részében politikai okból részt venni nem tudó művész képe.
És persze az sem meglepő ezek után, hogy mennyi politikai üzenete van a darabnak. Már a címben idézett kísérletnek is, amelyben a kiéheztetett nyulak között a létra tetejére helyezett répát leggyorsabban elérő és ezért vörösre festett állatot megjutalmazzák, a többieket megbüntetik, így aztán idővel a többi nyúl mindig rátámad arra, aki jobban járt náluk, és ezt a szokásukat még akkor is megőrzik, amikor már nincs is répa a létra tetején, és már egy nyúl sincs a ketrecben azok közül, akik még tudták, miért is járt eredetileg a verés. 
Ebből látszik, milyen erősen formálja a múlt a jövőt,
mondja a szerző. Hogy milyen nehezen lehet levetkőzni a múlt, vagy akár az előző politikai rendszerek által belénk rögzített gondolkodásmódot. És azt ő már nem teszi hozzá, csak a néző gondolja, hogy ebből még az is látszik, milyen könnyű megosztani egy társadalmat, milyen könnyű mesterségesen egymás ellen fordítani azokat, akik amúgy ugyanabban a ketrecben élnek együtt; milyen könnyű azok között gyűlöletet szítani, akik azon az egy nyomorult répán marakodnak, hogy addig se vegyék észre, ki az, aki valójában éhezteti őket.
Talán épp ez biztosítja a darab sikerét az egyedi alapötlet mellett: a magját képező történet annyira enigmatikus, hogy akárhányféle múlttal, politikai berendezkedéssel, jelenlegi vagy múltbeli társadalmi problémákkal rendelkező országban is veszik elő, a közönség annyiféleképpen érezheti magára vonatkoztathatónak az egészet. És annyiféleképp találhatja meg benne a színész is a számára érdekeset. Mint Alföldi, aki egyrészt nagyszerű, szórakoztató és a négyszáz fős közönséget lazán az ujja köré csavaró showmanként időnként leteszi a szövegkönyvet, hogy iráni látogatásáról sztorizzon, és aki egyébként is tökéletesen megtalálja a legjobb arányt a magabiztosság és a szokatlan helyzetet a maga módján azért igenis megilletődötten kezelő művész figurája között. És aki lenyűgözően természetesen teremt közösséget a közönségből – hiszen a darab végig interaktív –, szép véletlenként rögtön az elején felidézve egy régebbi emblematikus szerepét a Shopping and Fucking című előadásban: abban több száz ecstasy-tablettát számolt meg váratlan szuggesztivitással, most pedig szerzői instrukció szerint bennünket, nézőket számol meg egyesével, hogy ezzel is megalapozza a társadalmi parabola közegét, amelyben mi magunk sem a sötétben, magunkban kuksoló színházi nézők vagyunk, hanem az aznap esti kis társadalom-modell.
Sokrétű előadás ez, amelyből minden néző kiválogathatja, mit talál fontosnak – mert ez, a társadalmi vetület csak egy része az egésznek. Ami egyébként az előadás gyengéjét is jelenti. Mert hiába a sokatmondó cím, Soleimanpour végül jóval nagyobb figyelmet fordít egy sokkal banálisabb, elcsépeltebb témára: hogy milyen hatalma van, vagy még inkább, hogy elméletileg milyen hatalma lehet egy alkotónak az általa alkotott világban, hogy meddig mehet el egy színházi előadás a színész vagy a nézők élete befolyásolásában, hogy hol a valóság és a fikció határa, és hogy ez a határ biztosan megtalálható-e egyáltalán. Csakhogy erről semmi igazán meglepő vagy eredeti nem jut eszébe, sem gondolatilag, sem megvalósításban. És hiába próbál meg elmenni a falig, ameddig eljut, az valójában nem a fal, nem a határok átlépése, nem egy sosem látott kockázatvállalás a színház érdekében, hanem pusztán csak ezeknek az elméleti, erőtlen felvetése.
Nem a csoda, csak az elmélkedés a csodáról.
Pedig erre a csattanók titokban tartása érdekében jobban nem kifejthető gondolatkörre fut ki az egész előadás, erről szól már a kerete is, így végül úgy tűnik, minden más csak a lábjegyzet mellé. Pedig ennél minden izgalmasabb. Izgalmasabb, hogy hogyan teszi egyénivé, sajátjává ezt a különös színházi formát az adott színész, tudja-e a szöveg annyira a saját személyisége felvillantására ösztönözni, mint amennyire a magyarországi ősbemutató estéjén Alföldi Róbertet tudta. Izgalmasabb, hogyan teremt magának csak fejben, csak művészettel a világ összes országába érvényes útlevelet az író, ahol játsszák a darabját, és ahol fenntartják neki azt az egy üres helyet. Izgalmasabb, hogyan reagál a nem túl összetett vagy egyedi, de azért egy kicsikét mégis jelentéses feladatokra a közönség: segítenek-e a színpadra hívott társuknak, adnak-e akár pénzt is neki, amikor arra van szükség, vagy vakon végrehajtják-e az utasításokat.
És végül izgalmasabb a vörös nyúl története, akit olyan könnyen meg lehet utáltatni a saját ketrecének többi lakójával, ha a hatalom birtokosa ezt akarja. Pont az a legérdekesebb az egész előadásban, ami egyszerűen csak egy jó, metaforikus történet, és amit bármilyen színházi formában ugyanolyan hatásosan elő lehetne adni, most megismert történet ide, különleges ötlet oda. De hogy ez a most megismert történeten és különleges ötleten alapuló előadás sikerét vagy kudarcát jelenti-e inkább, az jó kérdés.

(Borítókép: Alföldi Róbert. Fotó: Mészáros Csaba)
"
302,kultur,"Quentin Tarantino új filmje, a Volt egyszer egy Hollywood is versenyez idén Cannes-ban - jelentették be a filmfesztivál oldalán. Azt is közölték, hogy nagyon féltek attól, hogy a rendező nem tudja befejezni a filmjét határidőre, és így kimarad a versenyből. Végül azonban sikerült, mert Tarantino ""hűséges és pontos gyermeke Cannes-nak"". A filmben olyan sztárok játszanak, mint Brad Pitt, Leonardo DiCaprio, Margot Robbie vagy Al Pacino.
A Volt egyszer egy Hollywood éppen 25 évvel azután szerepel majd a fesztiválon, hogy Tarantino a Ponyvaregénnyel megnyerte az Arany Pálmát. Ez volt az első szereplése a fesztiválon, ahol később a Becstelen Brigantyk és Halálbiztos című filmjei is versenyeztek.
Emellett azt is bejelentették, hogy a tunéziai Abdellatif Kechiche Mektoub, My Love: Intermezzo című filmje is bekerült a versenyprogramba. Kechiche hat évvel ezelőtt az Adéle élete - 1.-2. fejezet című leszbikus szerelmes filmjével nyert Arany Pálmát Cannes-ban. Új filmje egy Amin nevű fiatalemberről szól, aki forgatókönyvíró, és nyárra leköltözik Párizsból a tengerpartra, ahol szexuálisan túlfűtött unokatestvérével, Tommal tölti napjait, és valahogy talál egy befektetőt a filmjéhez.

A cannes-i filmfesztivál idei filmjeiről ebben a cikkben írtunk részletesebben. Az idei fesztiválon továbbra sincs magyar film, annak ellenére, hogy az elmúlt években szépen szerepeltek a magyarok Cannes-ban. A fesztivált május 14. és 25. között rendezik meg.  "
303,kultur,"Az Országos Széchényi Könyvtár szokásos nyári zárva tartási ideje az épületben folyó átépítések miatt várhatóan meghosszabbodik. A közbeszerzések lezárultak, a területátadásra vonatkozó egyeztetések folyamatban vannak. A zárva tartás pontos körülményeiről olvasóinkat és látogatóinkat megfelelően tájékoztatni fogjuk
– ezt válaszolta az Átlátszó kérdésre Tüske László, az OSZK főigazgatója. A portál azért fordult a bezárással kapcsolatban a könyvtár vezetéséhez, mert úgy értesültek, hogy minimum négy hónapig zárva lesz az intézmény. 
A bezárás egyik oka a régóta húzódó azbesztmentesítés megkezdése, ugyanakkor az Átlátszó szerint az OSZK és a budai Várnegyed átalakításáért felelős Nemzeti Hauszmann Terv irányítói között egyre élesebb ellentét feszül. Úgy tudják, hogy elképzelhető, hogy a könyvtárnak ki kell költöznie a Várpalotából, és a nagykörúti Kilián-laktanyában kap új helyet. 

A Vár újjászületése körül eddig a miniszterelnöki iroda karmelita kolostorba költözése kavarta a legnagyobb vihart. Az irodát ebben a cikkben mutattuk be, a Várnegyed fejlesztéseiről, a projekt körüli ellentmondásokról pedig ebben a podcastben beszélgettünk hosszabban. 
"
304,kultur,"Taylor Swift rekordját megdöntve 12 kategóriában nyert díjat Drake kanadai rapper a Billboard Music Awards díjátadó gáláján Las Vegasban, írja az MTI. Drake hazavihette az elismerést többek között a legjobb előadó, a legjobb férfi előadó, a legtöbb dalt eladó művész, a legjobb rapper és a Billboard 200-as lista legjobb albuma kategóriában. Az amerikai rapper ezekkel együtt már összesen 27 Billboard díjat nyert, Taylor Swift 23-mal tartotta a rekordot eddig.
A gála másik nagy esélyese Cardi B volt, akit idén a legtöbb kategóriában jelölték. 21 díjra volt esélyes, végül hatot vihetett haza, köztük a Maroon 5 zenekarral közösen készített Girls Like You című dalért a TOP Hot 100 dal kategória legjobbjának járó díjat. ""Emlékszem, amikor a Maroon 5 felkért, hogy csináljuk meg a dalt. Azt gondoltam: haver, öt hónapos terhes vagyok, levegőt sem kapok! De ez a dal fantasztikus és tudtam, hogy siker lesz"" - mondta beszédében.
Mariah Carey-t zenei pályáját elismerő Icon díjjal tüntették ki, melynek korábbi díjazottjai között található Janet Jackson, Neil Diamond, Stevie Wonder, Prince, Jennifer Lopez, Celine Dion és Cher is. A legjobb rockelőadó kategória nyertese az Imagine Dragons énekese, Dan Reynolds beszédében az LMBTQ fiatalokon végzett terápiák veszélyeire hívta fel a figyelmet.
            
A koreai BTS két díjat is hazavihetett: a közösségi oldalakon legtöbbet emlegetett művész, vagyis a social artist és a legjobb csapat kategóriájában is győzedelmeskedett, az utóbbiban maga mögé utasította a Maroon 5-ot, az Imagine Dragonst és Dan + Shay-t is.
A legjobb új előadó a Juice WRLD, a legjobb R&B; előadó Ella Mai, a legjobb latin művész Ozuna lett. A legjobb turné kategóriájának nyertese Ed Sheeran, a legjobb női előadó Ariana Grande, a legjobb country művész Luke Combs lett. "
305,kultur,"Hosszú interjút adott a Vulture-nak az Oscar-díjas Anjelica Huston, A Prizzik becsülete és az Adams Family színésznője. Az apropó a közelgő John Wick 3 volt, amiben Huston is játszik egy kicsi, de fontos szerepet. De ha már interjút adott, akkor kifaggatták egy sor más dologról is, a színésznő pedig minden, de tényleg minden kérdésre válaszolt. És ami a legjobb, a válaszai meglepően őszinték, vagy legalábbis nagyon annak tűnnek. Ha mindenki úgy adna interjút, mint Anjelica Huston, a világ sokkal érdekesebb hely lenne.
Csak néhány téma, amit érintettek a beszélgetés során:"
306,kultur,"Előzetest kapott A szolgálólány meséjének legújabb, harmadik évada. A Hulu (Magyarországon az HBO-n vetítik) sorozata a kanadai írónő, Margaret Atwood regénye alapján készült, de a könyv történetét már az első évadban feldolgozták. Így aztán a másodikat már saját történet alapján készítették, jóval ellentmondásosabb lett is a fogadtatása, mint a rendkívül sikeres első évadnak. Természetesen a harmadik évad is saját történet, és az előzetes alapján rendesen felpörögnek az események Gileádban:
A második évad végén a főszereplő, Offred hozott egy meglepő döntést, hiszen a szabadság helyett úgy döntött, hogy visszatér Gileádba, hogy megmentse a nagyobbik gyerekét is. A trailer alapján nemcsak őt próbálja megtalálni, hanem úgy tűnik, hogy szövetségeseket keres, akikkel végre felveheti a harcot a diktatúra ellen. Eljött a forradalom ideje Gileádban, júniusban kiderül, hogy milyen sikerrel.
A szolgálólány meséjének előző évadáról írt kritikánkat itt lehet elolvasni.  "
307,kultur,"A francia világsztár, Vincent Cassel is leszerződött a Westworld harmadik évadához, írja a Variety. A HBO egyik legsikeresebb sorozatában eddig is nagy nevek játszottak, többek között Anthony Hopkins, Ed Harris, Thandie Newton, Jeffrey Wright és Evan Rachel Wood. Nemrég jelentették be, hogy a következő évadban a Breaking Bad Jesse Pinkman nevű karakterének szerepéről ismert Aaron Paul is csatlakozik hozzájuk.
Hogy Vincent Cassel kit játszik majd a Westworldben, egyelőre nem tudni, de a pletykák arról szólnak, hogy az új évad egyik főgenyójának szerepére szerződtették. Ez nem lenne meglepő Cassel hollywoodi filmjeit ismerve, hiszen Amerikában általában ilyen karaktereket játszatnak vele.
A Westworld harmadik évada 2020-ban érkezik. A sorozat második évadáról, és arról, hogy pótolhatja-e majd ez a széria az utolsó évadához ért Trónok harcát, ebben a cikkben írtunk bővebben.  "
308,kultur,"11 hónappal azután, hogy aláírt a Netflix-szel, bejelentette az első filmeket a Barack és Michelle Obama által jegyzett gyártócég, a Higher Ground Productions. A keddi bejelentésen hét készülő filmről beszéltek, amelyek között vannak dokumentumfilmek és nagyjátékfilmek egyaránt. 
A sorozatokat 148 millió előfizető fogja elérni, így szeretnének minél szélesebb rétegekhez szólni. Szándékaik szerint kerülni fogják, hogy a jelenlegi politikai vezetéssel foglalkozzanak. Szeretnék, ha olyan társadalmi töltetű tartalmakat állítanának elő, amelyek a megosztás helyett inkább összehozzák és inspirálják az embereket azon túl, hogy szórakoztatnak is. 
A tervek szerint a következő tartalmakra lehet számítani: 
            
American Factory: egy dokumentumfilm Ohioból, ahol egy kínai milliárdos megvett egy régi General Motors gyárat, és 2000 embert foglalkoztat. A film a bizakodással és reménnyel indul, de később a high-tech Kína és az amerikai munkásosztály közötti ellentétek miatti konfliktusokról szól. A filmet már be is mutatták a Sundance filmfesztiválon, és a cég első megjelenése lesz. 
Bloom: a második világháború utáni New Yorkban játszódó drámasorozat, ami a nők és a színesbőrű emberek küzdelméről szól egy olyan korban, amelyet az akadályok és a felemelkedés párhuzamosan jellemez. 
Frederick Douglass: Prophet of Freedom: David W. Blight Pulitzer-díjas könyvének filmes adaptációja, ami szökött rabszolgából Amerika egyik legjelentősebb aktivistájává váló Frederick Douglassről szól. 
Overlooked: a New York Times sorozatát ülteti át filmes környezetbe; olyan emberek halálát dolgozza fel, akikről annak idején nem emlékeztek meg a The New York Times lapjain.
The Fifth Risk: Undoing Democracy: Michael Lewis könyvének filmes feldolgozása, ami az Amerikai Energiaügyi Hivatal, a Kereskedelmi Minisztérium és a Mezőgazdasági Minisztérium példáján keresztül mutatja be, hogy mi történik akkor, amikor olyan emberek kerülnek hatalomba, akik inkompetensek és nincsenek tisztában azzal, hogy a hivataluk valójában hogyan működik. Bár a feldolgozás formája még teljesen ismeretlen, hiszen csak magát a feldolgozás tényét jelentették be, de nem kizárt, hogy ez azért nem lesz feltétlenül szinkronban azzal a kijelentéssel, hogy a filmjeik nem foglalkoznak a Trump-adminisztrációval. 
Crip Camp: egy dokumentumfilm, ami a fogyatékkal élők jogait védő csoportok történetéről szól. 
Listen to Your Vegetables & Eat Your Parents: 30 perces videók óvodásoknak, amelyek a gyerekeket az ételek történetén keresztül kalauzolják el a Föld körül."
309,kultur,"
Az isten szerelmére, most azonnal csukja be az ablakot, ha nem látta a Bosszúállók: Végjátékot.

Idén április végén beért a Marvel-univerzum építése, a Bosszúállók: Végjáték három órás lezárása 22 filmnek, 11 évnek és megannyi sztoriszálnak, amit Kevin Feige szuperproducer kitalált, és a Disney segítségével véghez is vitt. Az anyagi és humán erőforrásbeli befektetés már régen és bőven megtérült, de a Végjáték akkor is egy film, aminek vannak jobb, és rosszabb részei. Erről, és úgy általában a Marvel-univerzumról beszélgetünk ebben a spoileres podcastban.
Szóba kerül az, hogy melyik karakternek a halála volt ránk hatással, és melyiké nem. Azt is megbeszéljük, hogy mennyire lehet már ennyi film és előzmény után értékelni egy harcjelenetet, meg hogy a film első fele most akkor egy hosszúra nyúlt fan service, vagy egy hasznos történetmesélési eszköz. Aztán arra a következtetésre jutunk, ami a címben is van: a Végjáték olyan, mint amikor a gyerekek elkezdik összegyömöszölni a különböző színű gyurmákat, és fokozatosan egy nagy halom szürkeség lesz belőle.
A beszélgetés résztvevői:
A Végjátékról készült kritikánkat itt lehet elolvasni:
Podcastot hallgatni nagyon jó. Hosszú utazásokon, amikor már az összes zenénket rongyosra hallgattuk, és kiolvastuk a könyvet, és egyébként is ráz a busz/vonat, és összefolynak a betűk. És míg olvasni csak nehézkesen, podcastot hallgatni vezetés közben is lehet, sokkal jobb élmény, mint bármelyik kereskedelmi rádió reklámszüneteit nyomogatni. Podcastot hallgatni futás és edzés közben is nagyon hasznos, mert így szellemileg nem vész kárba az az idő sem, amit a testedzésre fordítunk. Podcastot hallgatni takarítás és mosogatás közben is nagyon élvezetes, úgy elszáll az idő, mintha sosem lett volna. Sőt, ha nem olyan a munkája, mint nekünk, hogy szavakat kell egymás mögé rakni, hanem mondjuk pixeleket vagy dobozokat, akkor még munka közben is csak úgy szalad vele az idő.
Tuza-Ritter Bernadett tudatosan vezette rá a filmjének főszereplőjét, hogy ráébredjen rabszolgai helyzetére. Mozikban az Egy nő fogságban, Kultrovat podcast.
Szabó Kimmel Tamásról sokan hiszik, hogy minden rendező őt akarja, pedig volt, hogy fél évig egyetlen ajánlatot se kapott. A Pappa pia után szégyellte magát, és nem érti, miért ne szólhatna be a kritikusoknak. Kultrovat Podcast.
Az Alelnök című filmben őt játszó Christian Bale szerint nagyjából igen. Nem csoda, hiszen a film szerint több százezer ember halála róható fel neki, meg nagyjából minden rossz, ami Amerikában történt. De valójában ki az a Dick Cheney, és mi szárad a lelkén? Podcast."
310,kultur,"Viszonylag ritka az olyan, hogy egy színész rövid időn belül két olyan filmben is főszereplő, amelynek a címe valamilyen módon kapcsolódik a jéghez, a hideghez és a sarkvidékhez. Azonban amíg a netflixes Polar képregény-adaptációnak semmi köze nem volt a témához, a Sarkvidék című túlélőfilm tényleg arról szól, hogy mennyire átkozottul nagy szívás, ha az ember csapdába esik az Északi-sarkon.
Azt egyáltalán nem lehet mondani, hogy a 2010-es évekre ne lett volna divat a Számkivetett után újra túlélőfilmeket forgatni. Csak 2015-ben megjelent a Mentőexpedíció, az Everest vagy az Oscar-díjas A visszatérő, amelyekben egy vagy több ember próbál megküzdeni az elemekkel, az időjárással és a vállalhatatlan környezeti viszonyokkal. Még azt sem lehet mondani, hogy a hideg, havas, északi táj kiaknázatlan téma lenne 2019-ben, hiszen az Everest vagy A visszatérő is ilyen helyeken játszódik, azonban a Sarkvidék most olyan területre tévedt, amiről ritkán látni filmet.
Az Északi-sarkra.
            
Joe Penna első nagyjátékfilmes rendezése sok szempontból egy teljesen átlagos történeten alapul. Van egy skandináv pilóta, aki lezuhan a gépével az Északi-sarkon az isten háta mögött, és nyomasztó mindennapjait azzal tölti, hogy
Index: 6/10
IMDB: 7/10
Metacritic: 71/100
Rotten Tomatoes: 89%
Ilyen szempontból a Sarkvidék tényleg egy klasszikus túlélőfilm. Megismerjük benne, ahogyan Mads Mikkelsen tengeti a napjait, ahogyan unja állandóan ugyanazt enni, ahogyan magában motyogva számolgat és reménykedik benne, hogy valaki végre észreveszi, és közben persze tervezgeti a következő lépéseit. Mindezt úgy, hogy az első negyedórában egy hangot nem ad ki magából, utána is csak számolgat. Egészen addig, amíg váratlan társra lel.
Nem spoiler, hiszen a trailer is ellőtte, hogy a közelében lezuhan egy helikopter, és az eddigi nyamvadt élete még nyamvadtabbá válik. Már nemcsak magára kell figyelni, hanem egy magatehetetlen, kábé haldokló nőre is, aki túléli a balesetet.
És a film innentől elég erősen mutatja be azt, hogy milyen, amikor egy magányos, elkeseredett helyzetben az ember nem a könnyebb utat választja, és magára hagyja a szerencsétlen nőt, hanem minden erejével azon van, hogy a saját túlélése mellett másnak is segítsen.
A magány akkora úr, hogy még az életünket is kockáztatjuk azért, hogy eltűnjön az életünkből.
Mikkelsen pedig parádés az elkeseredett, mindenre képes hős szerepében, aki még a havat is olyan menőn lapátolja, mintha életmentő műtétet végezne árva sziámi ikreken. Teljesen egyértelmű, hogy Mikkelsen azok közé tartozik, akinek elég egy nézés, egy grimasz, egy sóhaj, hogy ne kelljen percekig egy szót se mondania, ezért tényleg tökéletes erre a szerepre.
Az egyedüli probléma a filmmel, hogy azon túl, hogy lenyűgöző az északi táj (ami egyébként a valóságban nem az Északi-sark, hanem Izland), a Sarkvidék szinte semmi újat nem tesz hozzá a túlélőfilmek zsáneréhez. Szinte minden a lehető legkiszámíthatóbban történik. A főhős bajba kerül, majd MacGyverbe oltott Bear Gryllsként tengeti a mindennapjait, már érzi a saját vesztét, aztán történik valami, amitől újra erőre kap. Ezután kiötli A Nagy Tervet a megmenekülésre, és a film utolsó harmadában izgulhatunk, hogy sikerül-e vagy sem. Ilyen szempontból sajnos a Sarkvidék egy erősen közepes alkotás, amit Mikkelsen nélkül szimplán unalmasnak is lehetne hívni.
Ettől függetlenül a műfaj kedvelői bátran felrakhatják ezt a filmet a többi kedvenc közé, Mikkelsen pedig lassan elmondhatja magáról, hogy nincs olyan film, amiben ne tudna stabilan állati jó lenni. Nyilván egy idő után meg lehet unni őt is, de egyelőre még örüljünk annak, hogy nem használták agyon az arcát egy tucat hollywoodi produkcióban, mert ahogy eljön ez a pillanat, a Sarkvidék-típusú filmeknek is sokkal nehezebb lesz.

(Borítókép: outnow.ch)
"
311,kultur,"
A nagy nyári európai fesztiválokat (Sziget, Primavera, Rock am Ring & Rock im Park, Isle of Wight Festival, Download, Glastonbury, stb.) mindenki ismeri, akinek mindenképpen szükséges 2-3 vagy 7 nap együttlét, ezeket ajánlani lassan snasszabb, mint Rogán Cili öltözködésén viccelődni. A The Guardian éppen ezért inkább húsz, kicsi, de menő rendezvényt szedet össze, melyek közé a Kolorádó is bekerült. Szóval ha azt akarjuk, hogy a mainstreamtől távol hányjanak a nyakunkba a holland turisták, akkor ide kell elmenni (a listáról szemezgettünk):

Meadows in the Mountains (Bulgária)
A hegyekben, a görög határ mellett rendezik, négy színpad, főleg underground elektrót toló zenekarokkal. A kiegészítő programok között van jóga, wellness, erdőkerülés, napozás stb. Június 6-9, belépő €150,50 (kemping napi €6,50). meadowsinthemountains.com 
Sacred Ground (Németország)
Berlintől északra, egy Trampe nevű faluban rendezik, olyasmi mint nálunk a Művészetek völgye. Idén ötödik alkalommal rendezik meg, zenei vonalon főleg elektro, kísérleti cuccok, alkalmi formációk lépnek fel. Egy nagyszínpad nappal, egy sátor éjjel a táncolni vágyóknak és slussz. A kísérő programok 99%-ban képzőművészetiek. Július 12-14, belépő €139. sacredground.de
Secret Solstice (Izland)
A nyári napforduló ünnepe Izlandon, három nap világosban. Itt már nevesítve is vannak a fellépők:Rita Ora, Morcheeba és Patti Smith tuti ott lesz Reykjavíkban. Kísérőbulikról is van szó, és lesz gyerekzóna is, ahol a kis Benedekek beatboxolni tanulhatnak. Június 21-23, belépő £127 (felnőtt), £70 (13-17 év között, az alatt ingyen). secretsolstice.is
Ypsigrock (Szicília)
Négy napos, főleg gitárzenére kihegyezett fesztivál a National, a Spiritualized és David August fellépésével. A helyszín Castelbuono, másfél órára van Palermo. 22. éve rendezik, a koncertekre egy kastély körül kerül sor, a kísérőrendezvényekre városszerte. Augusztus 8-11, belépő €99, kempingjegy plusz €39. ypsigrock.it
Parallel (Spanyolország)
A Pireneusokban rendezik egy hegyoldalban, 90 percre Barcelonától. Experimental, ambient és techno van a menün, egy színpad van, három napon át szól a muzsika. Ezer fő mehet be és kész, valószínűleg erről már lemaradtunk. A kísérőrendezvények izgalmasok, egy napenergiával működő szintit is visznek fel. Augusztus 30-szeptember 1, belépő €82, kemping ingyenes. parallelfestival.com
+1
Kolorádó (Magyarország)
A Guardian azt emeli ki, hogy Budapest szélén, a budai hegyekben rendezik meg, környezet- és természetbarát fesztivál hippikkel és néptáncosokkal, de vannak cipőnézegető gitárzenekarok is, éjjel meg technobuli. Kurt Vile and the Violators, Femi Kuti and the Positive Force, Ben UFO szerepel a kiemelt előadók között. Június 19-22, belépő £58, kemping £9.50 naponta. kolorado.hu
A teljes lista itt olvasható. "
312,kultur,"A nagy május eljött, világrengés szülte / Föld megindulása, égnek szakadása, / Dübörögve jött el, félelmetes fénnyel / Poklokkal csatázva, pörölve az éggel, / A megváltást hozva: / Eljött a nagy Május!
Ezzel a verssel a címlapján köszöntötte a Népszava 1919. május 1-jét, és a további versszakokban szó esik még világrengésről, a múlt rongyait visszasíró gáncsoskodókról, daloló milliókról meg a vörös Kelet felől a sápadt Nyugatra tartó tűzvészről. Várnai Zseni versét remekműnek túlzás lenne nevezni, de kétségtelenül van benne korhangulat, bár ha dátumot nem tudnánk, inkább az 1950-es évek elejére datálnánk.
És így van ez általában is 1919. május 1-jével. Olyan ünnep volt aznap Budapesten, ami messze megelőzte a korát: ha Oroszországtól eltekintünk,
először jelent meg egy európai főváros utcáin egy totalitárius diktatúra köztéri propagandaművészete.
Egyelőre még ideiglenes jelleggel, fából, vászonból és gipszből sebtében összeróva, de olyan vizuális világgal és jelképrendszerrel, amihez hasonló a következő évtizedekben az osztályharcos üzenet hordozója lett Vlagyivosztoktól Kijevig. Oroszország persze fontos, mert a szervezők számára a mintát az előző évi moszkvai május 1. jelentette, a győztes bolsevik hatalom első nagy erődemonstrációja a régi-új fővárosban. ""Oroszországot járt elvtársak csudákat meséltek Moszkva májusi szépségéről, de amikor a budapesti proletárság kígyózó százezres menetei végigusztak a pompázatos diadalkapuk vérvörös ívei alatt, büszkeséggel mondták: Pest szebb volt, mint Moszkva"" - értékelte elismerően Budapest piros ruházatát néhány nappal későbbi cikkében a Népszava. (A címről eszünkbe juthat a novemberben bevonuló Horthy híres mondata is a vörös rongyokba öltözött városról - bizonyára ugyanez a dekoráció járt az ő fejében is.)
Ellentétben Moszkvával, ahol évről évre egyre grandiózusabb módon ismétlődött meg az ünnep, Budapesten 1919. május 1. csak rövid intermezzo volt. Ebben az intermezzóban azonban nemcsak az az érdekes, ami a jövő - a szocialista propagandaművészet - felé mutatott, hanem az is, amit a múltból megörökölt, mert 1919-ben a főszervező Biró Mihály szociáldemokrata festő és plakátművész által közreműködésre felkért magyar alkotók még többé-kevésbé mind a szecesszió, sőt a historizmus motívumaival, formáival dolgoztak, és ha akartak, se tudtak volna szabadulni attól az erős és változatos hagyománytól, amiben felnőttek. Késő szecessziós-szimbolista munkásmozgalmi festészet? Ez csak ebben a kivételes történelmi pillanatban és helyszínen, a száz évvel ezelőtti Budapesten volt lehetséges.
Olyan téma ez, amiben még ennyi idő elteltével is maradt némi parázs. Merthogy az akkor Budapest utcáira kerülő művek nemcsak újszerűek voltak, hanem sokszor elég jó művészeti alkotások is, de amikor ezt kimondjuk, mindjárt felvetődhet, hogy mentegetni próbáljuk a rendszert és az ideológiát, aminek e dekoráció a dicsőségét hirdette. És az üzenet ebben az esetben valóban nem választható le a művekről, hiszen pont a hatásos propaganda jelentette e dekorációk lényegét. Tavaly márciusban a Kassák Lajos Emlékmúzeum szervezett egy kiállítást a száz évvel ezelőtti ünnepről. Az önmagában nem túl érdekes és nem is túl alapos tárlat vékonyka ""katalógusára"" és annak helyenként elfogult szövegeire felfigyelt az akkor még Magyar Idők néven futó kormánylap, és ez lett a Kassák anyaintézménye, a Petőfi Irodalmi Múzeum akkori főigazgatója, Prőhle Gergely eltávolításához vezető támadássorozat egyik fő csapásiránya. 1919. május 1-jébe még mostanság is bele lehetett bukni.
Az ünnepnap jelentőségét az adta, hogy ez volt az éppen csak uralomra jutott, alig másfél hónapja fennálló magyarországi proletárdiktatúra első nagyszabású bemutatkozási lehetősége a főváros közterein. Május 1. hagyományosan a munkásság ünnepe volt, de az előző évtizedekben csak a Magyarországi Szociáldemokrata Párt felvonulásaira meg persze a hagyományos városligeti majálisokra korlátozódott. 1919-én ezzel szemben hazai története során először hivatalos állami ünnep, mégpedig az újdonsült ""proletárállam"" legfontosabb ünnepsége lett. A politikai döntést, hogy erre a napra egész Budapestet grandiózus színpadi díszletté kell alakítani, Szamuely Tibor népbiztos hozta meg, és a lebonyolítást is ő felügyelte.
A képzőművészeti dekoráció létrehozásának feladatával megbízott Biró Mihály - a híres vörös kalapácsos ember figurájának megalkotója - és Falus Elek azonban nehéz feladatot kapott. A város látképét még a mainál is sokkal inkább meghatározta a dualizmus korának polgári-arisztokratikus tradíciója - egy olyan hagyomány, amit a puccsal, a börtönből hatalomra jutott bolsevikok és a velük részben kényszerből szövetkezett szociáldemokraták egyaránt elvetendőnek, érvénytelennek, egy bukott rendszer hagyatékának tartottak. Hogyan lehetett ezt a polgári, monarchiás nagyvárost egyik hétről a másikra forradalmi szocialista köntösbe öltöztetni?
Bontani nem volt idő, mint ahogy arra sem, hogy az új korszakot hirdető műveket állandó anyagból készítsék el. Csak eltakarni, ügyes trükkökkel átformálni lehetett a fontosabb tereken, utcákon álló alkotásokat, de ez az eltakarás megelőlegezte, hogy a Tanácsköztársaság idővel lerombolta volna a Monarchia szobrait, ahogyan az oroszországi bolsevikok is tették a cári rendszer emlékeivel. A korabeli fotókon impozáns építményeknek látszó dekorációkat azonban az ünnep után hamar eltávolították, a Forradalmi Kormányzótanács már május 5-én rendeletet hozott a leszedésükről, és a diktatúra gyors bukása miatt a kommunizmus első hazai kísérlete végül nem hagyott maga után maradandó nyomot.
A mindenfelől szorongatott, gazdasági, társadalmi és katonai krízisben vergődő Tanácsköztársaság irracionálisan sok energiát és pénzt fordított erre az ünnepségre. Az erő látszatával akarták pótolni a tényleges erőt, de a proletárállam politikusait és művészeit az a szenvedély is fűthette, hogy egy nagyszabású történelmi kísérlet résztvevőinek tartották magukat, és életükben először állt rendelkezésükre a magyar állam - az összeomlófélben lévő magyar állam - minden erőforrása, amit saját ideológiai és művészi önkifejezésükre fordíthattak. A hivatalos lapnak számító Népszava így számolt be az előkészületekről:
A város külső képe teljesen megváltozott. Az utcákon vörös girlandok, a házakon vörös lobogók és drapériák, a főbb tereken és a középületek előtt gyönyörű építészeti kiképzések, allegórikus csoportozatok, monumentális szobrászati és festészeti alkotások. A Tattersallban már hetek óta serényen dolgoznak a szobrászok azokon a hatalmas méretű szobrokon, amelyek az útvonalak építészeti hatását fogják fokozni.
Mindez természetesen csak a hátteret adta a tömegrendezvényekhez, szónoklatokhoz és felvonulásokhoz, amikhez hasonlót addig szintén nem tapasztalt Budapest, mert a dualizmus rendszere ódzkodott az ilyen jellegű állami rendezvényektől. A modern diktatórikus és totalitárius rendszerekre (kisebb mértékben még a 20. századi tömegdemokráciákra is) annyira jellemző államilag szervezett tömegfelvonulások legalább olyan újdonságot jelentettek a polgári világot éppen maga mögött hagyó magyar főváros számára, mint a városképet egyik napról a másikra átalakító efemer szocialista propagandaművészet.
Megdöbbentően átfogó volt ez a dekorációs program, és szinte egyetlen fontosabb útvonal vagy tér sem maradt ki belőle, ezért csak néhány lényegesebb a helyszínt emelünk ki a sok közül:

Országház tér

Az Országház előtti tér akkor még egyetlen köztéri emlékművét, Andrássy Gyula lovas szobrát egy timpanonos, görög stílusú építmény, a Munka temploma mögé rejtették. A magas talapzatot szecessziós-szimbolista festett fríz díszítette, a Világszabadság és a Forradalom allegorikus alakjai vezették a munkások, parasztok ünnepi menetét. Ezeket Faragó Géza és Székely Andor plakátművészek festették. A párkányon a templom előtt és mögött Kisfaludi Stróbl Zsigmond hatalmas szobra, az Őszirózsás katona gipszmásolata állt. Az Országház főbejáratánál Istók János Munka című kőszobrát helyezték el (ez nem ideiglenes alkotás volt, eredetileg egy másik emlékműhöz készült), a térre került még egy nagy gipsz Lenin- és Karl Liebknecht-fej. A fejekből több is készült, a város különböző pontjain ugyanolyan szobrokat állítottak fel. Liebknecht a nemzetközi munkásmozgalom friss mártírja volt, akit januárban öltek meg Berlinben, miután kommunista hatalomátvételt kísérelt meg Németországban. A magyar proletárállam nemzetközi jellegét, a remélt világforradalomban remélt szerepet fejezhette ki, hogy hangsúlyos helyeken nem magyar, hanem külföldi ""hősök"" arcmásai álltak. A Tanácsköztársaság a túlélését is az orosz segítségtől meg a polgári demokráciák közeli összeomlásától remélte, és a legjobb esély egy újabb kommunista hatalomátvételre valóban a Magyarországhoz hasonlóan sokkos állapotú Németországban volt - de ez végül nem következett be. A dekorációnak ez a vállaltan nemzetközi, a magyar múlt felé minimális gesztusokat sem nagyon tevő jellege megkülönbözteti a Tanácsköztársaság vizuális világát a Rákosi-korszak propagandaművészetétől, ami már nagyon is törekedett a sztálini értelemben vett nemzeti jelleg hangsúlyozására.

Millenniumi emlékmű

A városligeti Millenniumi emlékművet az Andrássy-szoborhoz hasonlóan teljesen eltakarták, a középső oszlop Gábriel arkangyal alakjával gigászi vörös obeliszkké változott. A talapzaton a honfoglaló vezérek helyett Marx egészalakos gipszszobra állt egy bányamunkás és egy vasmunkás társaságában. A két oldalsó királygalériát szintén letakarták, a végfalakra Uitz Béla festett pannókat a Földmíves-szegénység és a Városi proletariátus címmel. Egy másik jelentős művész, a Nyolcak köréhez tartozó Pór Bertalan a Műcsarnok egész homlokzatát beborító festményben örökítette meg a Vörös Hadsereget. Még ezeknek a jelentős alkotóknak a művei sem maradtak fenn, a Pór-festményt már másnap letépte és szétszaggatta egy heves vihar.

Gellért-hegy

A Szent Gellért-szobrot és a kolonnádját ugyancsak eltakarták, de a korabeli képeken nem igazán értelmezhető dekoráció itt talán valami oszlopfélét formázott. A lépcső lábához viszont hatalmas festmény került: Dolgozzatok és tietek a paradicsom! Ez valamiféle profán kommunista átirata volt a klasszikus festészeti jeleneteknek: angyal helyett egy meztelen férfialak üldözött lángpallossal egy pénzeszsákkal menekülő tőkést, de szerepelt rajta boldog munkáscsalád és a Tudás faja alatt olvasó férfi is. A stílus a Nyolcakat idézte, de a művész nem ismert, és az egyetlen fennmaradt fénykép alapján elég zavaros alkotásnak tűnik, de hát a sietség valószínűleg nem kedvezett a remekművek létrehozásának.

Vérmező

A Vérmezőn színpadokat állítottak fel a majális ünnepi rendezvényeinek, a park közepén pedig egy két emelet magas, monumentális katafalk állt, Martinovics felirattal. Martinovics Ignácot a Vérmezőn végezték ki, és azon kevés magyar történelmi alak egyike volt, akiben a Tanácsköztársaság rendszere saját előfutárát megláthatta. Némi jószándékkal alkalmas volt munkásmozgalmi mártírnak, valódi céljaira és szerepére már nem nagyon emlékezett több mint száz év elteltével senki, és a dualizmus Magyarországának ő egyáltalán nem kellett, vagyis szabadon lefoglalható volt (ezt még Kossuthról sem lehetett elmondani). A vörös katafalk négy oldalán szónoki emelvényeket alakítottak ki, négy sarkára kelyhek kerültek.

Alagút

A dekorátorok a városi környezet minden olyan épített vagy természetes elemét igyekeztek kihasználni, ami méreténél és monumentalitásánal fogva könnyen átalakítható volt az új üzenet hordozójává. Az Alagút impozáns kőhomlokzatán csak a címert kellett letakarni, a dór oszlopok közé beállítani Kisfaludi Strobl már említett katonájának egy újabb gipszpéldányát meg Biró Mihály saját vörös kalapácsos munkásának plakátfigurából lett óriásszobrát, az épület tetejére felrakni egy vörös csillagot közepén sarló-kalapáccsal, a frízbe felírni, hogy ""Március 21. Proletárdiktatúra. Május 1."" - és a klasszicista építmény máris átalakult impozáns kommunista emlékművé. Biróék igazán nagy léptékben gondoltak: a Lánchíd pesti hídfőjénél, a Gresham előtt Marx hatalmas gipszszobrát helyezték el két egyiptomi stílusú oszlop között. A szobor Marxot némileg groteszk módon meztelen, izmos antik hősként ábrázolta, úgyhogy a tájékozatlanabb pesti polgárok úgy vélhették, hogy a kommunizmus alapítója egyben a testépítésnek is elszánt követője lehetett. Ettől függetlenül a két tér között a Lánchídon átsétálók számára a Duna két oldalán elhelyezett művek egységes kompozícióvá állhattak össze, ami a múlttól (Marxtól, talán e régmúltságra utalhattak az egyiptomi oszlopok) a jelenig, a március 21-én alapított proletárállam május 1-jei ünnepségéig ívelt.

Andrássy út

Az Andrássy úton zajlott a legnagyobb tömegfelvonulás, ezért az út egészét megfelelő díszletté kellett átalakítani. Ehhez természetesen nem volt elég a házak homlokzatának kidekorálása vörös drapériákkal, hanem a kiemelt pontokat meg is kellett jelölni. Az út végén álló Millenniumi emlékműről már volt szó, az ellentétes oldalon, a sugárút indulásánál viszont hatalmas diadalkaput építettek sima, hengeres oszlopokkal. A pilléreken szlogenek hirdették a proletárállam üzeneteit: ""A vörös katona nem proletár testvérei, hanem a nemzetközi tőke ellen harcol"" és ""Pusztítsátok el a tőkét, hogy romjain felépíthessük a világ nemzetközi kommunista társadalmát"". Az Oktogon négy sarkára hatalmas, geometrikus pilléreket helyeztek el, a Lenin-fiúk fellobogózott laktanyája előtt ismét Biró kalapácsos emberének szoborváltozata bukkant fel. A Köröndön a négy nagy magyar hadvezér szobrát olyan módon takarták el, hogy hatalmas vörös földgömbökké alakultak át, mintegy azt jelképezve, hogy a világforradalom előbb-utóbb mindegyik földrészt meghódítja."
313,kultur,"Némileg viccelődés tárgya lett a Trónok harca befejező évadának 3. epizódja, mivel sokak szerint annyira sötétre sikerült, hogy alig lehetett látni belőle valamit. Most megszólalt a sorozat operatőre is, Fabian Wagner a dologgal kapcsolatban.
Wagner szerint nem a rész volt túl sötét, hanem az emberek nézték rosszul.
""Az a baj, hogy egy csomó ember nem tudja, hogyan lője be a tévéjét a megfelelő módon. Sokan pedig iPaden nézik, ami nem tud visszaadni egy ilyen műsort a megfelelő módon"" – mondta a Wirednek. 
            
Wagner arról is beszélt, hogy a sötétségnek szerepe volt a történetmesélés szempontjából is. Amit nem láttak a nézők, azt azért nem látták, mert a show készítői így akarták. Végül a show operatőre bedobott egy vitathatatlan érvet is:
""Nem volt túl sötét a rész, tudom, mert én vezettem a felvételt."""
314,kultur,"Már egy ideje borzolja a kedélyeket a legújabb videojáték-adaptáció, a száguldozó kék sündisznó, Sonic történetét feldolgozó Sonic The Hedgehog film. Eddig csak állóképen csodálhattuk meg a CGI Sonicot – amin jól ki is akadt a karakter megálmodója, Naka Judzsi. Most kijött az első előzetes, és bár Jim Carrey akár még működhet is a főgonosz szerepében, mégis az az érzésem, hogy nem sok köszönet lesz Sonic filmes kalandjaiban. 
Valamiért mostanában divatba jöttek a nagyon hosszú trailerek, ahol montázs formájában levetítik az egész filmet, a 2 perc 46 másodperces Sonic trailer is sündisznó sebességgel sugározza az agyunkba a film várhatóan főbb momentumait:
Most már őszintén kíváncsi vagyok, mit tartogathat még a film, amit az elsőfilmes Jeffrey Fowler rendez. "
315,kultur,"
Tegyük fel, hogy zenészek vagyunk. Ezt egyelőre mi tudjuk, meg a szomszédok, ők kevésbé örülnek, mint mi. Mi is jobban örülnénk, ha nem egyedül kellene Motörheadet játszani, de a Jófogáson nem jelentkezett senki dobosnak, a zenészhaverok mind zenekarban tolják, bezárult a kör, maradunk hálószoba-Satrianik életünk végéig.

Ezen az áldatlan állapoton segíthet a Bandmap nevű app, amit egy négyfős debreceni startup fejlesztett ki, és nevezett el viccesen zeneipari svájci bicskának, aminél adekvátabb elnevezést egy ilyen cuccra momentán nem tudunk mondani.
De mi is ez a Bandmap? Egyszerre biztosít megjelenési és szakmai kapcsolatteremtési lehetőséget zenészeknek (könnyűzenéről beszélünk, a komolyzenei verzióról egyelőre nem tudni), másrészt a közönség számára kínál testre szabható könnyűzenei programajánlót és közösségi felületet - az utóbbi kettő persze nem a szeletelt kenyér újrafeltalálása, de nem is ez az izgalmas része. Az app jelenlegi formájában elsősorban a zenekarokra, helyszínekre, illetve a zenészekre fókuszál (később bekerülhetnek a szolgáltatók, azaz stúdiók, hangszerboltok, bookingcégek, valamint zeneoktatási és egyéb intézmények is).
A Bandmapen belül az alkotók szerint a végletekig paraméterezhető kereséseket végezhetünk. Kéne egy gitáros az igényes Poison-utánérzés zenekarodba, akinek seggig érő piros haja van, Krameren tolja, és Kiskunhalastól nem lakik 13 percnyi autóútnál messzebbb? Ha van ilyen, és regisztrált, akkor rá lehet írni, hogy I Want Action. Ennek megfelelően a zenészprofilok egyfajta mini Wikipédia-oldalak is egyben, megtudható lesz, milyen formációkban, mettől-meddig tevékenykedett a kolléga, milyen stílusokban érzi otthon magát, és az is, ha szabad kapacitással bír.
Mert az előfordul, hogy lerobban a dobos, és gyorsan kell valaki - ilyenkor is jól jön az app, mert nemcsak álland zenekari tagokat, hanem alkalmi zenésztársakat is lehet rajta találni. Már ha minden jól megy, persze, hiszen egy adatbázis és annak haszálhatóságának sikere azon múlik, mekkora is az adatbázis, amivel dolgozik. Később jön az, ami miatt szerintem az app igazán sikeres lehet: a zenészek mellett lehet majd regisztrálni és keresni sofőrre, hangtechnikusra, roadra, fodrászra vagy videósra is. A belterjes zeneipart ismerve nagy áttörészt hozhat, ha nem kizárólagb haveri és ismeretségi alapon lehet majd olyan szakemberekkel találkozni, akik nélkül a rockcirkusz nagyon nem tud működni.
És akkor most coming out: mint olyan sok esetben, ennek az anyagnak is az lett a sorsa, hogy mivel nem volt égetően sürgős, bekerült a majdmegírom mappába és ott ragadt. Ez azért szar, mert az app bétatesztelésére április 30-ig lehetett jelentkezni. Az meg ma van. De sebaj, mert az alkotók az Index kérésére (nem vicc) toltak rajta 4 napot, így május 4. éjfélig még szabad a vásár."
316,kultur,"A Woodstock neve öt évtizeddel később is a szabadtéri zenei fesztiválok non plus ultráját jelenti, egy rendezvényt, ami utólag nézve gyakorlatilag szobrot emelt egy pillanatnak a popkultúrában: amikor összejött temérdek, nagyjából félmillió ember azért, hogy szem- és fültanúja legyen annak, ahogy az ellenkultúrából fősodor lesz. A márkanevet többször, többféleképpen is próbálták feléleszteni azóta, a legrosszabb PR-ja egyértelműen a ‘99-es változatnak volt, amikor a borzasztó szervezés, magas árak és általános agresszió miatt a feldühödött és elcsigázott fesztiválozók gyújtogatni kezdtek, egyes szemtanúk pedig szexuális erőszakról is beszámoltak. A Woodstock 99 egyik napjának a rohamrendőrök vetettek véget, és sokáig ez is volt a fesztiválnév történetének legnagyobb botránya.
Egészen 2019-ig, amikor egyre jobban közeledett augusztus 17., 18., és 19., a Woodstock 50 fesztivál tervezett időpontja. A fellépők névsora több volt, mint impozáns, olyan világsztárok nevei szerepeltek a háromnapos rendezvényen, mint a Killers, Miley Cyrus, Jay Z, Santana, Imagine Dragons vagy Greta Van Fleet. A jegyeladásnak április 22-én el kellett volna indulnia, de még mindig csak annyi állt a honlapon, hogy “tickets coming soon”.Aztán hétfőn a fesztivál egyik fő befektetője, a japán Dentsu cégbirodalom tulajdonában álló Amplifi Live kiadott egy sajtóközleményt:
A hatalmas idő- és energiabefektetésünk, valamint az elhivatottságunk ellenére úgy gondoljuk, hogy nem lehet megrendezni ezt a fesztivált úgy, hogy az a Woodstock márkanévhez hű maradjon, és közben biztosítsa a fellépők, résztvevők és látogatók biztonságát. (...) Ezért a Woodstock 50 partnereként úgy döntöttünk, hogy nem tartjuk meg a fesztivált. Akármennyire is nehéz, ez a legmegfelelőbb döntés minden tekintetben.
Eddig világos, sajtóértesülések szerint az Ampifi Live aggódott azon, hogy a szervezők elkezdtek kicsúszni a határidőkből, nem sikerült beszerezniük a szükséges engedélyeket, és még a maximálisan befogadható látogatók számát is csökkenteni akarták, napi 100 ezerről 75 ezerre. Érthető a döntés, hiszen az amerikai zenei fesztiválok szervezését meglehetősen sok árgus szem figyeli, amióta 2017-ben a Fyre Festival influenszerekkel beharangozott egy luxusélményt, majd a szigetekre érkező látogatók csak szedett-vedett sátrakkal és a szervezettség teljes hiányával találkoztak. (Az utóbbi évek legnagyobb fesztiválos blamájáról itt írtunk.)Hiába van szó itt Woodstock legendás hírnevéről, egy, amúgy minden beszámoló szerint rosszul szervezett eredeti fesztiválról, azt még simán el lehet fogadni, ha egy cég lemondja a rendezvényét, gyakorlatilag bármilyen okokra hivatkozva. Sőt, így, hogy a jegyvásárlás sem indult el, valójában károsultak sincsenek, akik kártérítést követelhetnének - kivéve persze, ha a fellépőket tényleg leszervezték, lepapírozták, és ezek miatt más fellépésektől estek el.
De nem sokkal a Dentsu közleménye után feltűnt a másik oldal, és szintén egy közleményt juttatott el a sajtónak Michael Lang, az emlékfesztivál szervezője, az eredeti, 1969-es rendezvény társszervezője. Lang saját állítása szerint meglepődött a japán cég bejelentésén, és ő is az újságokból tudta meg, hogy a fesztiváljának annyi. “Nincsen joguk arra, hogy egy egyoldalúan lefújják a fesztivált” - mondta egy újságírói kérdésre. Lang csapata szerint mindent meg fognak tenni, hogy a Woodstock 50. évfordulója méltó legyen az eredeti szellemiségéhez és jelentőségéhez. A közlemény szerint a finanszírozási problémák ellenére haladnak előre a rendezvény szervezésével, és megpróbálnak majd új partnereket is keresni.
Lesz Woodstock 50, mert lennie kell, és bombajó lesz
- zárják a közleményt.A Billboard úgy tudja, hogy az összes fellépőt kifizették, nagyjából 30 millió dollár költöttek eddig a gázsikra, ezért egy új befektető meg tudná menteni az egész hóbelevancot. A zenei szaklap szerint a Dentsu bejelentése előtt pár nappal a szervezők megpróbáltak mindent, hogy újabb tőkét szerezzenek, és megkísérelték egy 20 millió dolláros befektetéssel kimenteni magukat úgy, hogy a világ legnagyobb fesztiváljait birtokló AEG-et és a LiveNationt is megkeresték. A Billboard szerint mindkét cég nemet mondott. És mindez úgy történt, hogy egy darab jegyet sem sikerült még eladniuk a szervezőknek, szóval ha sikeres is lenne a tőkeinjekció, összerántják a szervezést, és lehet majd jegyet venni a Woodstock 50-re, akkor is lehet még egy gigantikus bukás a végére. Ahogy egyébként az eredeti is az volt, sőt, annak a szervezésekor is helyszínt kellett vadászni az utolsó pillanatban az engedélyek hiánya miatt végül Bethelben tartották meg, de még így is 1 millió dollárt buktak a szervezők.Bethelben idén egyébként egy külön, mindentől független, lényegesen kisebb Woodstock-fesztivált tartanak, olyan fellépőkkel, mint Ringo Starr, a Jefferson Starship, John Fogerty és Santana."
317,kultur,"Közel harminc százalékkal növekedett meg a tinédzserek által elkövetett öngyilkosságok száma az Egyesült Államokban a Tizenhárom okom volt (13 Reasons Why) című sorozat megjelenését követő hónapban, írja az MTI egy amerikai kutatás eredményei nyomán.
Az amerikai Országos Egészségügyi Intézet támogatásával készült tanulmány az öngyilkosság kérdésével foglalkozó tini-drámasorozatot hozta összefüggésbe azzal, hogy 2017 áprilisában 28,9 százalékkal emelkedett meg az öngyilkosságok száma a 10 és 17 év közötti amerikai fiatalok körében.
A tanulmány szerint az érintett korcsoportban 2017 áprilisa és decembere között megközelítőleg 195-tel több öngyilkosság történt, mint amennyi a korábbi adatok alapján megjósolható lett volna.
A sorozat Jay Asher Tizenhárom okom volt című regénye alapján készült, amely egy olyan kamasz történetét mondja el, aki mielőtt felvágná az ereit, egy doboznyi kazettán meséli el azt a 13 okot, amellyel a döntését indokolja.
A kutatók elismerték: a hétfőn közzétett tanulmánynak vannak korlátai, hiszen nem tudtak közvetlen kapcsolatot mutatni a Netflix sorozata és az öngyilkosságok számának megugrása között, illetve nem tudtak más tényezőket kizárni.
A sorozat második évada tavaly májusban jelent meg, a harmadik évadot pedig már megrendelte a Netflix.

Ha ön is úgy érzi, segítségre lenne szüksége, hívja a krízishelyzetben lévőknek rendszeresített, ingyenesen hívható 116-123, vagy 06 80 820 111 telefonszámot! Kérjük, olvassa el ezt az oldalt! Amennyiben másért aggódik, ezt az oldalt ajánljuk figyelmébe.
"
318,kultur,"A Netflix minisorozatot készít a tavaly nyáron barlangban rekedt thaiföldi gyerekfocicsapat mentéséről, írja a Reuters a keddi bejelentés nyomán.
A produkció címét és a bemutató dátumát még nem hozták nyilvánosságra, a sorozat bangkoki sajtótájékoztatóján azonban az egész focicsapat, valamint az edzőjük is részt vett.
A thai kormány támogatásával készülő sorozatot a Kőgazdag ázsiaiakat jegyző Jon M. Chu és Nattawut “Baz” Poonpiriya thai filmes rendezi.
A mentőakcióról eddig két könyv íródott, valamint egy játékfilm is forgott The Cave címmel, egy brit-thai rendezővel, Tom Wallerrel, amit a hírek szerint még idén bemutatnak majd.
A 2018 nyarán barlangban rekedt 11 és 16 év közötti fiúk, valamint 25 éves edzőjük kimenekítéséről szóló cikkeinket itt olvashatja összegyűjtve.
Egy amerikai barlangban rekedt, miközben megpróbálta azt feltérképezni.
A mentés orvosi vezetője osztotta meg a részleteket, hogyan hozták ki a csapatot.
Egy most megjelent könyv szerint csak egy szép mese volt a szülők megnyugtatására, hogy megtanították merülni őket. A valóság sokkal brutálisabb volt. Xanax, ketamin, atropin és rettegés."
319,kultur,"Az Egyesült Királyságban operát készítenek Alekszandr Litvinyenkóról, a 2006-ban polóniummal megmérgezett egykori orosz titkosszolgálati tisztről, írja a Sky News.
Alekszandr Litvinyenko 2006. novemberében halt meg, háromheti haláltusát követően, miután egy londoni étteremben megmérgezték. Mint később kiderült, két orosz titkosszolga csempészett polóniumot a teájába egy találkozó során a nyugat-londoni Millennium Hotel bárjában.
Alekszandr Litvinyenko előbb a KGB, később pedig az FSZB embere volt, majd miután szembekerült a szolgálattal, Londonba szökött, ahol politikai menedékjogot kért. Moszkvai politikával foglalkozó újságíróként és íróként kezdett el dolgozni, miközben együttműködött az angol titkosszolgálattal, az MI6-tal is.
A dezertőr exügynökről szóló, filmrészletekkel megspékelt operát a leatherheadi Grange Park Opera fogja bemutatni 2020 júliusában. A főszerepet Adrian Dwyer brit-ausztrál tenor kapta meg. Az opera szereplői közt lesz még Litvinyenko felesége, Marina, valamint Borisz Berezovszkij orosz oligarcha is."
320,kultur,"Itt az újabb magyar plágiumbotrány: Jolly Sandro, azaz Tarcsi Zoltán lopással gyanúsítja Enrique Iglesiast és norvég kollégáját, Matomát, vagyis az I Don't Dance (Without You) előadóit.
Jolly és ügyvédje, Kovács Zoltán a TV2 reggeli műsorában, a Mokkában fejtette ki, hogy Iglesias 2018-as dala mennyire hasonlít az ő 2017 tavaszán megjelent Bűbáj és csáberő című számához. Elmondták: szakértői testülethez fordultak, jelenleg az ő állásfoglalásukra várnak.
Jolly arról is beszélt: megtiszteltetésnek érzi, hogy Enrique Iglesiasék az ő dalát dolgozták fel, ezért nem csak a pénz motiválja az ügyben, hanem hogy az ő neve is ott legyen a sláger szerzői között, ami – úgy érzi – újabb kapukat nyithat meg a karrierjében.
            
""Végre egy világsláger ami magyar előadótól származik csak éppen elfelejtettek engedélyt kérni tőlem a dal előadói, ez esetben: Enrique Iglessias és társelőadója Matoma. Sajos ez esetben kénytelen voltam megtenni a jogi lépéseket az ügyvédem tanácsára, hiszen súlyos összegek folynak be egy világsláger után"" – írta Jolly már egy múlt csütörtöki Facebook-posztjában is.
Jolly videón is érzékeltette a hasonlóságokat:

Jolly az ügyre nemrég egy újabb poszttal reagált. Kedves utálóim! Annyi mindenem van még amin majd örjönghettek.... Csak legyetek türelemmel"" – üzente a bejegyzésben. Tűkön ülve várjuk a fejleményeket."
321,kultur,"A tanú eredeti, cenzúrázatlan változatának cannes-i világpremierje alkalmából új előzetes készült Bacsó Péter 1969-ben készült, 10 évig dobozban maradt filmjéhez. 
Ahogy korábban írtuk, Jancsó Miklós Szegénylegények, Makk Károly Szerelem és Fábri Zoltán Körhinta című alkotásai után Bacsó rendezése lett a negyedik magyar film, amelyik a cannes-i filmfesztivál Cannes Classics című programjának része lett.
Az új előzetest itt lehet megnézni:
            
A tanút a fennmaradt egyetlen cenzúrázatlan korabeli kópia alapján restaurálták, a kivágott részeket pedig – amelyek közül többnek az eredeti negatívja a Mafilm raktárából került elő hosszú kutatómunka során – beillesztették a filmbe, majd hozzáfényelték a mindenki által ismert verzió restaurált anyagához.
""A rekonstruált eredeti verzióban látható a Rajk Lászlóra utaló sötétzárka-jelenet, és az a beszélgetés is bővebb, ahol az egyház ezeréves stabilitását állítják szembe az éppen csak megszületett kommunista rendszerrel. Ebben a változatban nem szerepelt a forgalmazott változatot záró, több évvel később játszódó villamosjelenet, amelyet a rendező a cenzúra utasítására illesztett a film végére 1969-ben"" – közölte korábban a Filmalap.
A tanúhoz tavaly ősszel egy másik új előzetest is készítettek: akkor annak apropóján, hogy újra a mozikba került Bacsó filmszatírája."
322,kultur,"Ez itt a Trónok harca utolsó évadának kibeszélője. Itt fogjuk elemeire bontani mindig az új részeket,  elspoilerezni  mindent a könyvektől a sorozaton át az utolsó apró infómorzsáig. Szóval aki nem akarja lelőni magának a poént, az  ne olvasson innen tovább . Aki viszont örömmel olvas utána minden Trónok harca-epizódnak, azt szívesen látjuk a 8. évad 3 . részének a kibeszélőjében.
Ha valakit nem érdekel az okoskodás meg a részletek, csak a lényeg, annak röviden A hosszú éjszaka című epizód cselekménye:
Hát itt vagyunk, eljött a tél, amit már az első évad elején megjósolt Ned Stark, amikor még egy fejjel magasabb volt. Addig közelgett hét évadon keresztül, míg végül odaért Dereshez – persze Ned Stark nem az első talajmenti fagyra utalt, amikor a telet emlegette, hanem a Másokra és az általuk feltámasztott, seregnyi jégzombira (hadd fordítsam most így a wightot). Szóval ott állnak ők a Starkok várának határában, és a tévésorozat egyik, ha nem a legfontosabb összecsapására készülnek, aminek fontosságát az is mutatja, hogy a teljes, 87 perces rész ezzel foglalkozik Miguel Sapochnik rendezésében – lássuk, hogyan.
A nyitóképben Sam szerencsétlenkedik sárkányüveggel, az ő szemszögéből indul meg a kamera, látjuk, ahogy a vár népe készül az ostromra, majd amikor befut a képbe Tyrion, őt is követi kicsit az operatőr. Az emberek mennek a dolgukra, ki a falra, ki az udvari védőállásokba, ki a kriptába, a végén pedig az Éjkirály csalijának szánt Brant látjuk, amint tolni kezdik az istenerdőbe. Egyetlen hosszú, vágás nélküli snitt az egész – becsüljük meg, mert nem sok ilyet fogunk kapni az epizódban. A fegyverkezés izgalma mellett a félelmet is érezni, hiába a Stark-lányok fölött elhúzó két sárkány, a délcegen menetelő Makulátlanok és a zord klímát zokszó nélkül viselő dothrakik, itt azért mégiscsak kicsit a halálra készül mindenki. Meg is mutatnak egyenként szinte minden fontosabb szereplőt, mert néhányat közülük az évad további részeiben már nem fogunk látni.
Az első meglepetés Melisandre képében érkezik: a Vörös Asszony egyszer csak berobog a harcra készülők közé, és rögtön elkezdi ugráltatni Jorah-t. Hé, dothrakik, kardot fel, mondja, aztán mindegyik pengét tüzesre vajákolja. Bezzeg a Makulátlanoknak csak egy „valar morghulis” jut lobogó lángok helyett – ezen a ponton nem gondoltam volna, hogy Szürke Féreg sokáig tekereg még. Davos már készül egy kiadós vendettára a megégetett Shireen hercegnő miatt, de Melisandre leállítja egy spoilerrel: „nem kell kivégezned, meghalok még hajnal előtt”. Aztán a Vörös Asszonytól kapunk még egy utolsó, hamisítatlan, Melisandre-féle, pislogás nélküli Jelentőségteljes, Hosszú Nézést (Aryára tekint vele), majd a dothrakik hangos vijjogással nekifutnak a láthatatlannak.
[Szögletes zárójelben hadd szúrjak ide egy jó tanácsot: lehúzott redőnyök mellett tekintse meg mindenki ezt a részt. Elkezdtem nézni az epizódot az Indexben, aztán ezen a ponton inkább hazamentem, és besötétítettem a hálószobámat, mert nappali fényben szinte semmit nem láttam az éjszaka, illetve a zárt, alig megvilágított terekben játszódó történésekből. Mindenkit hasonlóra bátorítok – mármint nem arra, hogy felkeresse a hálószobámat, hanem hogy sötétben nézze meg ezt a részt.]
A dothrakikat katapulttűz támogatja, és Szellem is ott kutyagol mellettük, de mint tudjuk, az éj sötét, és tele van iszonyattal: az éjszaka egyszer csak megelevenedik, a lovasok a jégzombiseregbe csapódnak, és a túlerő sorra oltja ki a lángoló pengéket. Távolról látjuk, ahogy kialszanak a fények, a csatazaj elül, és csak pár túlélő jut vissza (Ser Jorah is, naná, neki magasztosabb halál kell). Nagyon hatásos az egész, bár érdekes harcmodor előreküldeni a lovasságot a biztos halálba. Dany nem is bírja tovább, addig sárkányháton, egy hegytetőről követte a történéseket Jonnal együtt, de most megsarkantyúzza Drogont. A jégzombik seregétől feketéllik a hó, gyors és mocskos vágóképek jönnek, majd Drogon lángoló rendet vág az ellenségben. Jon Rhaegar hátán inkább a zombisereg hátsó végéhez repül, ahol a Mások állnak némán, de aztán olyan jeges hurrikán sodorja el, aminek rögtön kereszt- és vezetéknevet is kellene kapnia. Ez a hidegfront aztán végképp betesz a láthatóságnak és a csatajelenetek követhetőségének, a tüzeket pedig hamar eloltja. Ezen a ponton Arya leküldi Sansát a kriptába egy obszidiántőrrel és a bérgyilkosok első leckéjével: „szúrj a hegyes végével!”
Innentől négy fő helyszínen zajlanak az események. Egyrészt Theon és a Greyjoyok védik Brant az istenerdőben, várva az Éjkirályt. Theon próbál bocsánatot kérni Brantől, hogy teljen az idő, mire a Háromszemű Holló inkább transzba esik, és csak akkor ébred fel, amikor a Mások már ott csoszognak a küszöbön.

Egy másik helyszín természetesen a csata, ahol közönségkedvenc karakterek a World War Z-be illő jelenetekben jégzombikat irtanak, miközben megóvja őket a produceri isteni gondviselés. Miután a holtak a Makulátlanokat is ledarálják – ezek a fess srácok még a halálba is fegyelmezetten menetelnek –, a védők kénytelenek feladni a nyílt terepet. Ennek kritikus pontja a várvédő árok felgyújtása, ami csak Melisandre segítségével sikerül, de a Fény Ura őt is addig szívatja, amíg 00:00:01-et nem mutat a képzeletbeli visszaszámláló. Aztán kiderül, hogy a holtak könnyen kijátsszák ezt a védelmi vonalat: az Éjkirály egyszerűen addig küldi be a jégzombikat a lángokba, amíg a hullák átjárót nem képeznek. Mondom, hogy World War Z. Ezekben a percekben két ismertebb szereplőtől kell végső búcsút vennünk: Edd kap egy pengét a hátába, miközben megmenti Samet, illetve egy zombióriás múlt időbe teszi a Mormont-házat, sajnos Lyannával együtt. Miközben azonban a szörny kiszorongatja a szuszt a kislányból, az utolsó erejével sárkányüveget tol az óriás szemébe, és magával viszi a túlvilágra. Ha ez nem eposzi, nem tudom, mi az.

A harmadik helyszín a levegő, ahol Jon és Dany elég nehezen repülnek a jégviharban, Dany majdnem leesik, Jon meg nagyon Havas lesz. Aztán beszáll a buliba az Éjkirály is a jégzombi Viserion hátán. A légicsatában végül sikerül ledobni a földre az Éjkirályt, Dany pedig ráereszti Drogont, és a mindent elemésztő sárkánytűz beteríti a főgonoszt. Persze a mindent elemésztő sárkánytűz rá pont nem hat: peckesen áll, mint a T-800-as az égő autóroncsban. Jonnak megtetszhetett az öngyilkos dothraki taktika, mert nekimegy az Éjkirálynak – illetve csak nekimenne, mert az feltámasztja a csatában elesetteket (ó, borzalom, Lyannát is), és Havas uraság egyszer csak ott találja magát egy rakás jégzombi között.
A negyedik helyszín a kripta, ahol a nők, gyerekek, heréltek és törpék húzták meg magukat, elég rossz hangulatban. Tyrion elkezdi leinni magát, aztán kitalálja, hogy inkább felmenne küzdeni, de Sansa defetizmusa lehűti. Aztán szóba kerül a múlt, kiderül, hogy Tyrion volt Sansa legjobb férje, és ezen azért már el tudnak mosolyodni. A meghitt perceknek a kriptába temetett holtak vetnek véget, mert rájuk is hatott az Éjkirály mojója, és kihámozzák magukat szarkofágjaikból. Pár tucat ember itt is meghal, de a fontos szereplők közül senki (itt nagyon izgultam Varysért és Tyrionért).
Kellemes intermezzo egy lopakodós horrorbetét: amikor a holtak már beveszik magukat a vár egy részébe, Arya percekig kerülgeti őket a könyvtárban. Idegőrlő az egész, miközben valahogy azt a funkciót is be tudja tölteni, hogy szusszanhatunk egyet a finálé előtt. A vége persze lebukás, Arya csak Véreb és Beric Dondarrion segítségével menekül meg, utóbbi az életét adja érte.
Ezen a ponton már minden helyszínen zajlik a küzdelem, a holtak serege előadja, a „Hány jégzombi kell egy sárkány leszúrásához?” kezdetű viccet, de Drogon nem várja meg a poént, hanem felrepül, és úgy rázza le magáról a holtakat, mint egyszeri propagandaminiszter a bűntudatot. Sajnos Danyt is a hóban felejti, de szerencsére ott van Jorah Mormont, aki végre életét áldozhatja királynőjéért. Isten veled, te szerelmes idióta, sosem bírtalak. Közben Jont sarokba szorítja a zombisárkány, a kriptában arat a halál, az Éjkirály pedig besétál az istenerdőbe – most már nagyon jó lenne csinálni valamit. Theon Greyjoy például az Éjkirályra ront, hogy értelmetlen halált haljon, miután Bran triggereli őt a „Theon, jó ember vagy” szavakkal. A Theoff-akció előtt Alfie Allen arca csodálatos, a hálától a hitetlenkedésen át a félelemig egy rakás érzelem kiolvasható belőle, baromi jó színész. Most már semmi nem áll Bran és az Éjkirály között, a Mások vezére nyúl a fegyveréért, és...
ÉS AKKOR, NEM HISZED EL, ARYA ELŐUGRIK A SEMMIBŐL, ÉS LESZÚRJA AZ ÉJKIRÁLYT!
Nem Jon, nem Dany, nem valamelyik sárkány és nem is Bran misztikus képessége végzett Westeros legveszélyesebb teremtményével, hanem egy sok küzdelmet megélt kislány, aki fogást váltott a pengén. Syrio Forel és Jaqen H'ghar most büszke lenne. És mivel az Éjkirály mágiája irányította az egész seregét, a holtak összeesnek, a Másokkal és a zombisárkánnyal együtt. A tél véget ér, csak így. Józsikám, legközelebb kicsit mélyebbre temessük őket. Bran ugyanolyan kifejezéstelenül néz még erre is, mint bármikor máskor, Dany Jorah-t siratja, az ereje végét járó Melisandre pedig egy hatásos záróképben átadja magát a teremtőnek.

Na jó, ennyi volt az Éjkirály? És mi lesz az utolsó három részben? És akkor most Arya lesz Azor Ahai?

Nagyon jó kérdések, már vártam őket. A negyedik epizód trailerét tekintve igen, valószínűleg ennyi volt az Éjkirály, és az utolsó három részben visszatérünk a westerosi szarkavaráshoz a Vastrón körül. Kicsit olyan, mintha a készítők le akarták volna tudni ezt a hülyeséget a zombikkal, hogy végre megint az emberi intrikákkal foglalkozhassanak. Azor Ahai pedig majd kiderül, de amúgy miért is ne lehetne Arya? Hiszen valíriai nyelven az ominózus jóslatban a herceg jelenthet hercegnőt is.

Random gondolatfoszlányok a végére:
"
323,kultur,"84 éves korában meghalt Anne Neyland, a Jailhouse Rock (Börtönrock) című film színésznője, írja a család közleménye nyomán a Hollywood Reporter.
Az 1957-es Jailhouse Rockban Elvis Presley játszotta a főszerepet, az énekes harmadik filmje volt, amelynek forgatása alatt Neyland és Presley jártak is egymással – és a filmben sem közömbösek egymás számára.
A Jailhouse Rockban Elvis meg akar menteni egy lányt, de véletlenül megöli a támadóját, így börtönbe kerül, ahol megtanul gitározni és énekelni, majd társaival a börtön legnépszerűbb bandájává válnak."
324,kultur,"Idén kétnaposra bővül a balatonboglári Gömbkilátónál megrendezett Balaton Piknik. A második alkalommal megrendezett eseményen fellép majd többek között Róisín Murphy, José González és a Morcheeba is.
A Balaton Piknik első napján, szeptember 13-án, játszik majd a francia Gilles Peterson, a holland Maestro és a Nicola Conte & Spiritual Galaxy, a nap húzóneve pedig Róisín Murphy lesz. A második napon, szeptember 14-én, a Nubiyan Twist és Bebel Gilberto koncertje után José González lép majd fel, végül pedig a Morcheeba zárja a programot."
325,kultur,"Először állítják ki a Leonardo da Vinci hajának nevezett hajfürtöt csütörtökön, a reneszánsz mester halálának 500. évfordulóján, írja az MTI.
""Ezt a mindmáig egy amerikai gyűjteményben rejtve őrzött hajfürtöt először mutatják be május 2-án Vinciben azokkal az iratokkal együtt, amelyek igazolják franciaországi eredetét"" – jelentette be a Leonardo vive (Leonardo él) című kiállítás egyik szervezője, Alessandro Vezzosi, a Leonardo szülőfalujában, a Firenze melletti Vinciben működő Leonardo Múzeum igazgatója.
Az olasz szakértők DNS-vizsgálatot is el akarnak végezni a hajfürtön az eredetiség bizonyítására vagy kizárására."
326,kultur,"Május 6-tól, azaz jövő hétfőtől új taggal bővül a TV2 Mokka című műsorának csapata: a reggeli adás új műsorvezetője Takács Bence lesz, akit Istenes László mellett lehet majd a képernyőn látni.
Takács Bence ""2004-ben a Duna TV sportriportereként kezdte televíziós pályafutását, az elmúlt 10 évben pedig főként az Echo TV és az MTVA műsoraiban láthattuk"", áll a hírt beharangozó közleményben. Arról nem írnak, hogy Takács korábban a felcsúti Puskás Akadémia kommunikációs igazgatója, illetve a Fővárosi Törvényszék kommunikációs tanácsadója is volt.
Az Átlátszó épp a múlt héten írta meg Takács Bencéről, hogy már nem dolgozik a Fővárosi Törvényszéken. A cikk szerint Takács a tanulmányai szerint testnevelő-egészségtan tanár és előadóművész, kommunikációs végzettséggel nem rendelkezik. A legenda szerint 2017-ben a kötcsei Polgári Pikniken ő ajánlotta fel az elhíresült zöld színű ingjét Orbán Viktornak, miután a miniszterelnök lepörköltezte a sajátját.
A TV2 közleménye azt is megjegyzi: ""Az új páros izgalmas tematikával is készül a nézőknek többek között női dolgokról, amikhez férfi szemmel közelítenek. Takács Bence a kétgyermekes apuka könnyedebb oldalát is megmutathatja, és már most látszik, hogy gyorsan megtalálta a közös hangot műsorvezetőtársával. Legalábbis, ami a gyerekek kérdését illeti, de egyéb témákban heves vitákra és vitriolos beszélgetésekre is számíthatunk a két műsorvezető szókimondó stílusából és vérmérsékletéből adódóan."""
327,kultur,"Az én életembe a közéleti aktivizmus a Dragon Ball betiltásával érkezett meg. A családomban előtte is voltak beszélgetések politikai témákról, de ezek mindig távolinak tűnő, az én életemet látszólag nem befolyásoló dolgokról szóltak. 1999 áprilisának végén, nyolc nappal a 7. születésnapom után azonban már nem tudtam nem észrevenni, ahogy az állami közpolitika-alkotás belépett a panellakásunk nappalijába, és levette a tévéképernyőről a kedvenc sorozatomat, a Dragon Ball Z-t.
Ezután a bátyámmal aláírásgyűjtésbe kezdtünk a lakótelepi általános iskolában, hogy visszakapjuk a kedvenc rajzfilmünket.
1999 áprilisának végén vette le az RTL Klub a képernyőről Son Gokuékat, miután az akkori médiahatóság, az ORTT 8 millió forintra büntette a csatornát, amiért nem a késő esti órákban vetítették ezt az – idézet következik – ""kiskorú gyermekek fejlődésére ártalmas, az erőszakos magatartást követendő példaként bemutató"" sorozatot. 
A Dragon Ball és a Dragon Ball Z, bár tényleg erőszakos, ez csak a felszín, meg az akció, nem ez a lényeg benne.
Az ORTT-t viszont mindez nem érdekelte. Ahogy például az sem, hogy a Dragon Ball és a Dragon Ball Z két különböző sorozat. Először az előbbit akarták elkaszálni, de mire az RTL végrehajthatta volna a döntést, a sorozat véget ért. Ezután kezdték el sugározni a folytatást, a Dragon Ball Z-t, ami miatt aztán kialakult egy kisebb nyilatkozatháború is az ORTT és a csatorna között. A hatóság nem értette, miért vetíti újra az RTL azt, amit ők már egyszer letiltottak a képernyőről.
Komolyan, senkinek nem tűnt fel, hogy egy tök más sorozatról van szó? Hogy Son Goku mellett már nem Szívtelen Sátán áll, hanem az ő fia, Ifjú Sátán? Nem vették észre, hogy Son Goku néha szőke és aranyszínű aurája van? Mit gondoltak, mi ez, ha nem a Dragon Ballban sosem látott szintlépés, a főszereplő szuper csillagharcos formája?

Ilyen szintű hozzánemértés után senki sem lepődött meg azon, hogy a médiahatósági monitoringvizsgálat eredménye szerint a sorozat cselekményének lényege (!) a ""folyamatos öldöklés"", ezért ellehetetlenítették a délutáni vetítését. Az RTL Klub megpróbálkozott azzal, hogy 23:55-kor adja az újabb részeket, de addigra a rajongók már bőven túl voltak a házifeladaton, a fogmosáson és mélyen aludtak. A nézettség bezuhant.

De visszatérve a politikai aktivizmusra: nagyon büszke voltam a bátyámra, aki ugyanabban az iskolában volt nyolcadik osztályos, ahol én elsős, mikor elkezdett aláírásokat gyűjteni azért, hogy rakják vissza az RTL délutáni rajzilmblokkjába a Dragon Ballt. Természetesen én is segítettem neki, több tucat támogatót szereztem Az Ügyünknek.
És nem mi voltunk az egyetlenek, akik aktivizmussal feleltek az állami cenzúrára.
Országszerte mindenhol megmozdultak a fiatalok. Az MTI 1999. április 29-én arról írt – a Blikk alapján –, hogy ""továbbra sem ülnek el a Dragon Ball sorozat megszűnése miatt felgerjedt indulatok"". Rengetegen telefonáltak az RTL Klubba, vagy az ORTT-be, postázták a Son Gokuékat visszakövetelő aláírásokat, próbáltak így-úgy nyomást gyakorolni a hatalomra. A Blikk információi szerint W. Gábor, egy 14 éves sárvári diák konkrétan felvágta az ereit, miután megszüntették a rajzfilm vetítését.
""Rengetegen telefonálnak be hozzánk, és a műsor további vetítését kérik, sok iskolában aláírásgyűjtést kezdtek a gyerekek. Mindennek ellenére megvárjuk a bírósági döntést. Ha az a javunkra szól, újra műsorra tűzzük a Dragon Ballt"" – nyilatkozta az RTL akkori PR és marketing igazgatója, Szabó Stein Imre. A bírósági per 2004-ben zárult le, a Legfelsőbb Bíróság az ORTT-nek adott igazat, olyan szakvéleményekre hivatkozva, amelyek szerint ""a filmek pszichedelikus hatásúak lehetnek, felajzott lelkiállapotot válthatnak ki, hallucinációként hathatnak"".
Son Gokut végül nem a csillagharcosok, nem Dermesztő, nem az androidok és nem Cell győzte le, hanem a magyar állam.
Persze 20 év alatt rengeteget változott a világ, ma már a Dragon Ball harcjelenetei egyáltalán nem számítanak kirívóan erőszakosnak. A sorozat vissza is tért 2012-ben a Viasat 6 csatornán, sőt, már a Dragon Ball Z-t követő széria, a Dragon Ball Super részeit is vetítik szinkronnal, alig lemaradva az amerikai bemutatótól."
328,kultur,"A Maffiózók mackónadrágban című könyv a legújabbkori Magyarország szervezett bűnözésének történetét dolgozza fel. A szerző, Dezső András, az Index újságírója brutális feladatot vállalt, amikor elhatározta, hogy a múlt század hetvenes éveitől kezdve végigköveti és kibogozza azt a homályos, máig nem tisztázott folyamatot, ami a magyar szervezett bűnözői csoportok kialakulását, felemelkedését, összefonódását majd szükségszerű bukását hozta el 2019-re.
A könyv címe azon kívül, hogy asszociatív módon a susogós, melegítős, fájdalmasan kelet-európai bűnözést kelti fel képzeletünkben, megfejtés is egyben: miből és kikből alakult ki a magyar alvilág egy olyan érában, amelyben a titkosrendőrség és az általa működtetett besúgói hálózat keresztül-kasul átszőtte a magyar társadalmat. A magyar szervezett bűnözést ugyanis betörőkből, kasszafúrókból (mackósok) kiemelkedett társaság alapozta meg még jóval azelőtt, hogy a magyar politikának, a társadalomnak csak sejtése lett volna arról, hogy az ötéves terveken felül, pontosabban azok alatt már megindult egy harc a nagy pénzért, a vagyonért. De ne szaladjunk ennyire előre.
Hogy egy személyes megjegyzéssel folytassam: szerencsésnek tartom magam, hogy Dezső Andrással együtt dolgozhatok az Indexben. Nemcsak barátságos és békés kisugárzása miatt, hanem mert érdeklődési körünkben is sok az illeszkedés. Az egyik ilyen téma a bűn, a hazai bűnözés és a közelmúlt történelme, az állambiztonság által alakított manipulált magyar társadalom és történelem.
A könyvben Dezső a szereplők bemutatásán és a hozzájuk fűződő számtalan történeten túl rendszeresen és jó ritmusban lép kettőt hátra, hogy némi magyarázatot adjon egy-egy sztori jobb megértéséhez. És ez egyáltalán nem felesleges, hiszen ami a többségünknek esetleg közismert, mert mi is a szocializmus gyermekei vagyunk, a fiatalabb olvasóknak egyáltalán nem az, és magyarázat nélkül nehezen birkóznának meg az akkori akciók és reakciók logikájával. Kontextus nélkül az egyes történetek inkább tűnnének szürreálisnak, mint a kor pontosan kiszámítható valóságának, de a történelmi ívű minielemzések segítik a megértést.
Dezső a könyv elején és a legvégén is keretbe foglalja mindazt, ami ennek a könyvnek a hibája és erénye is egyben: nem akar mindent szájba rágni, nem akar nagy elméleteket gyártani, erre nincs is lehetősége, ehelyett a fennmaradt vallomások, jegyzőkönyvek alapján inkább arra törekszik, hogy irodalmi igénnyel és érthetően összefoglalja a rendszerváltásig tartó időszakban szárba szökkenő, a 90-es évek brutális anarchiájában felnövő, majd a kétezres években megroppanó magyar alvilág történetét.
Hogy ez micsoda feladat, arra jó példa, hogy Dezső már tíz éve is meg szerette volna írni ezt a könyvet, de akkor a ""magas falak"" és fenyegetések hatására elhalasztotta. Amikor Dezső fenyegetésről ír, az az ő esetében nem pusztán újságírói bullshit. Ha valaki, akkor Dezső pontosan tudja, hogyan tehetik tönkre valaki életét azok a befolyásos és erőszakos emberek, akik nem érdekeltek abban, hogy egy írás megjelenjen.
A könyv három jól elhatárolható rész köré épül: a hetvenes-nyolcvanas évek elejének ebből a távolságból már inkább romantikus figuráival és az ő betöréseikkel, balhéikkal kezdődik. Majd a kilencvenes évek teljesen őrült és véres korszaka következik, amelynek akkoriban felbukkanó szereplőire ma is jól emlékezhetünk. A harmadik részben, ami tulajdonképpen napjainkban is íródik, a főbb szereplők lebuknak, megtörnek, megbűnhődnek. 
A könyv felépítése mintha csak egy Guy Ritchie film dramaturgiáját követné, egymás utáni fejezetekben ismerhetjük meg a szereplőket, akiknek vadabbnál vadabb sztorijaik adnak valamiféle arcot. Így haladunk előre korban, cselekményvezetésben, olykor visszafelé, de feszesen. Ha van hibája ennek az elbeszélési módnak az az, hogy a szereplők nagy száma kissé nehezíti az olvasó dolgát.
A magyar szervezett bűnözés kezdeti időszakában, akár csak a filmekből jól ismert amerikaiban, nem elvetemült gazfickók a főszereplők, hanem gyors észjárású, egymáshoz lojális, szimpatikus csibészek, és bár Dezső a karakterek mélyebb ábrázolásával nem vesződik túl sokat, világos, hogy egyikük sem született bűnöző. Akadnak jómódú családok unatkozó gyermekeiből rossz útra tévedők, akikről nem derül ki, hogyan csöppennek a bűnözés közepébe, hogy hogyan kerülnek kapcsolatba a hétpróbásokkal, de úgy tűnik, a hetvenes évek rendőrállamának fojtogató közege kifejezetten kedvezett a vállalkozókedvnek, így már egy szerényebb bűnözői ambícióval rendelkező alak is arra kelhetett egy reggel, hogy komoly bűnszervezet dolgozik alatta.
A romantikusok legromantikusabbja, személyes kedvencem, Pötyi, aki kártyásként egy betörőbanda feje lett, majd hamis útlevéllel Nyugatra menekült, de ott meg nem bírta ki felesége és gyereke nélkül, ezért vállalva a kockázatot, elbújt egy vonaton, hogy láthassa őket. Pechére a magyar határőrök felfedezték a rejtekhelyét, majd átadták a rendőröknek.
Érdekesség, hogy mennyire esetlenek voltak azok a magyar bűnözők, akik külföldön próbáltak szerencsét. Ebben a fejezetben bukkan fel az a Markó Béla, aki miatt szerintem Dezső egyáltalán nekilátott ennek a könyvnek. A magyar viszonyok között kifejezetten veszélyesnek és dörzsöltnek számító Markó amerikai - igen rövid - karrierjéről Dezső már korábban is írt, így csak annyit szeretnék megjegyezni vele kapcsolatban, hogy mindene megvolt ahhoz, hogy Amerikában is vigye valamire, egyet kivéve: a nyelvtudást. A sztori teljes megértéséhez és dokumentálásához Dezső egészen váratlan helyről kapott segítséget, Duff McKagan, Guns N’ Roses és Velvet Revolver alapítója visszaemlékezésében írt arról a magyar-amerikai fedővállalkozásként működtetett papírüzletről, ahol tagbaszakadt, szűk szavú kelet-európai fegyveresek bízták meg néha egy egy fuvarral. 
A rendszerváltás előtti legendás bűnfészkek közül egy életre megtanultam az Old Firenze nevét, ami rejtőjenői értelemben vett lebujként gyűjtötte egybe a legkétesebb alakokat. Itt tűntek fel először a bűnözők és kidobók (portások) mellett a magyar maffia fizikai erejét megalapozó sportolók, köztük például Totka Pál boksztehetség, akinek sportolói karrierjét az tette tönkre, hogy egy angliai edzőtáborban bolti lopáson kapták, amiért a hazai szövetség tíz évre eltiltotta a sporttól. Ő így lett a szervezett alvilág egyik első képzett ütőembere.
A rendőrség ebben az időben gyakorlatilag kizárólag kiterjedt besúgói hálózatára támaszkodhatott, technikailag eszköztelen volt, ezért is tűnik úgy, hogy a hetvenes-nyolcvanas években csak úgy tudtak valakit rács mögé dugni, ha beismerő vallomást tett, anélkül viszont egyetlen vád sem lehetett sikeres. A könyv további erénye, hogy nemcsak felsorolja azokat a főbb rendőröket, akik ebben a korban megalapozták a szervezett bűnözés elleni stratégiát, mint Tonhauser László, Pintér Sándor, vagy Sándor Papa István, hanem megpróbálja a rendőri szempontokat is megértetni velünk.
A szocializmust úgy érte a gyorsan kiépülő szervezett alvilág, mint a Pusztítóban Simon Phoenix felébresztése a békés San Angelest: ártatlanul, váratlanul, fegyvertelenül, minden nap újabb és újabb pofonokkal. Muszáj volt a rendőrségnek is lépnie.
A magyar rendőrség csak a nyolcvanas évek elejére pörgött fel, és kezdte feltérképezni, mivel is van dolga. Meglátták az összefüggéseket, kiépíthettek egy vaskos adatbázist, és mit ad isten, rövid időn belül rács mögé került a mackós alvilág minden tagja.
Az újságok és a társadalom azonban nem követte le a gyors változásokat, a médiában továbbra sem volt illő - szabad - szervezett bűnözésről írni, így ott továbbra is csak az egybites propagandát lehetett olvasni arról, hogy mivé vált a világ, amelyben felütötte a fejét a pénzsóvárság és az anyagiasság. Pfej!
Amikor a kilencvenes évek Magyarországáról beszélünk, olyan sötét ügyek is szóba kerülnek, mint az olajszőkítés, a robbantások és a véres leszámolások. És ez adja a következő fejezet alapját is. Nagy élmény utólag megérteni azokat az összefüggéseket, amelyek a maguk idejében jórészt rejtve maradtak. Kik azok, akik átmentették magukat a nyolcvanas évekből és kik azok, akik akkoriban telefonfülkék fosztogatásából tartották fent magukat, majd hogyan lett ugyanezekből az emberekből a kilencvenes években milliárdokat pörgető gátlástalan gazember.
Sorban jelennek meg, a kor leghírhedtebb majd meggyilkolt figurái: Seres, Döcher, Prisztás, Cinóber, Ragyás Tóni, Szlávy Bulcsú és még egy sor, mára elfeledett szereplő, illetve azok, akik a mai napig itt élnek közöttünk, és emlékeztetnek mindannyiunkat arra, mennyire sötét, korrupt és nyomorult világ köszöntött Magyarországra a rendszerváltás után.
Ahogy Dezső látja, és meséli, úgy válik egyre gyanúsabbá a magyar titkosszolgálatok szerepe a hazai alvilág kialakulásában és megerősödésében, és egy idő után már magunk sem tudjuk, ki kit mozgatott: a titkosszolgálat a maffiába beépített embereit, vagy a maffia a titkosszolgálatokba beépített embereit. Nincs ember, aki erre ma választ tudna adni. Egyrészt a kilencvenes évek legemblematikusabb cége, az Energol például annyira szoros kapcsolatban állt a nemzetbiztonsággal, hogy Dezső említést tesz egy olyan értelmezésről, ami szerint az Energolt valójában orosz érdekek mentén állami titkosszolgálati hátszéllel hozták létre, hogy a cégen keresztül folyassanak orosz olajat az ENSZ-embargó alatt álló Szerbiába. Hihető? Én azt mondom, simán.
Eközben pedig évtizedeken át a legarcátlanabb módon tűntek el a maffiának kellemetlen nyomozati anyagok, bizonyítékok a legmagasabb szinteken ügyködő rendőrök segítségével.
Vissza-visszatérő elem a könyvben, hogy milyen nagy szerepük volt profi sportolóknak is abban, hogy kemény és könyörtelen lett a magyarországi alvilág. Azt például én is hallottam, hogy a könyvben is bemutatott első ketrecharcos versenyeket Tasnádiék azért is szervezték, hogy kiderüljön, bűnözők lehetnek bármilyen kemények, egy az egyben esélytelenek a képzett sportolókkal szemben. Ebben az időszakban nőtt meg az ázsiója és a hírneve is olyan sportolóknak, mint például Növényi Norbert, aki a sportban is sokra vitte, aztán pedig a szürke zónában is sikeresen kamatoztatta tudását.
Tasnádi kicsit talán ki is lóg a könyvből, mert a könyv fő témáját jelentő nagy meggazdagodás és kiépült bűnszervezet tőle függetlenül gyarapodott, én legalábbis nem találtam erős kapcsolatot közte és a főbb szereplők között, viszont azt is megértem, hogy pont őt kihagyni meglepő lett volna. Tasnádi inkább külsőségében válhatott a magyar maffia egyik jelképévé.
A társadalmat körbefonó bűnözői csoportok szinte megbénították a magyar államot, nemcsak a szinte hihetetlen rendőri bénázás miatt, hanem a média is olybá tűnik, mintha irányítottan úgy számolt volna be eseményekről, hogy az a gengsztereknek kedvezzen. Emlékeznek még arra a rendőri vezetőre, aki ellen hatalmas sajtóhadjárat indult, mert elfogadott egy naptárt? Vagy arra, akit lejárattak, mert nyilvános helyen pisilt? Ezek a rendőrök a sajtótámadások hatására megbuktak, megszégyenültek, holott a munkájuk fontos részét képezte volna a maffia elleni harcnak. Hol vannak ma azok az újságírók, akik ezeket a lejárató cikkeket írták, miért tudtak folyamatosan napirenden tartani újságok piszlicsáré ügyeket abban a korban, amikor havonta végeztek ki embereket bűnözők?
A könyvben szerepel például a kilencvenes évek egyik legelvetemültebb bűnözője is, akinek a neve olvasásakor hirtelen eszembe jutott egy másik történet. A kétezres évek elején a köztelevízió stábja egy börtönbe ment volna interjút készíteni valakivel, és ebbe a tévés stábba valahogy felírták ennek a bűnözőnek a nevét is mint stábtagot. A börtönben azonban kiszúrták a férfi nevét: abból hatalmas botrány lett. De hogyan történhetett meg ilyen a köztévében? 
A kilencvenes évek egyrészt arról is szólt, hogy a bűnözők egymásnak estek, és bárkivel végeztek, aki az útjukba állt, másrészt érdekes figyelni, ahogy a módszereik egyre finomodtak. A könyv szerint ebben hatalmas része volt a csehszlovák bűnözők exportjának, akik aztán végigrobbantották Magyarországot, és ördögien zseniális szintre emelték a műfajt. Egy Terjék nevű férfit például úgy robbantottak fel a Porschéjában, hogy előzőleg megkapta a robbanóanyaggal teli táskát, amit csak lazán a kocsija csomagtartójába rakott, mert nem tudta, mi van benne. A bombát menet közben egy mobiltelefon segítségével aktiválták.
A könyv harmadik része a kétezres évekkel indít, de a lényeg napjainkban játszódik. Ebben a fejezetben Dezső már korszerű technikával szerzett bizonyítékokra, vallomásokra, rendőrségi jegyzőkönyvekre támaszkodva tud magabiztosan rendet vágni az információk között. Hogy ki Portik Tamás, hogyan lett a budapesti éjszakai élet császára Vizoviczki, hogy hogyan kerül a képbe Gyárfás Tamás, illetve az is kiderül könyvből, hogy a csak álnéven vagy monogrammal, de tíz másodperces Google-kereséssel azonosítható szereplőkre mi vár.
A magyar szervezett bűnözés kialakulása végül is egy roppant egyszerű folyamatábrán is bemutatható: a betöréstől, pénzbehajtáson és zsaroláson át az olajozásig, majd a leszállóágban már pénzszállító autók kirablásáig tartott. Aztán ennek is vége lett egyszer, és Dezső szerint Magyarországon mára megszűnt a klasszikus szervezett bűnözés, legalábbis abban a formájában, ahogy a 90-es években ismerhettük.
Szomorú, kiszámíthatatlan és roppant izgalmasnak tűnik a könyvben megírt 40-50 év, de nagyon remélem, egyszer majd folytatása is lesz, ami azt tárja fel, hogy a magyar szervezett alvilág felszámolása után a 2010-es évektől mi váltotta fel a rendszert, és kik lettek annak a szereplői.

Dezső András: Maffiózók mackónadrágban, 416 oldal, 21. század kiadó, Budapest 2019.

(Borítókép: Fenyő János autója, akit február 11-én délután lelőttek Budapesten, a II. kerületi Margit utcában. Forrás: Reform, 1998. február 17. / Arcanum adatbázis. Fotó: Mihádák Zoltán / Arcanum Digitális Tudománytár)"
329,kultur,"51 éves korában meghalt John Singleton amerikai filmrendező, többek között az 1992-es, többszörös Oscar-díjra jelölt Fekete vidék (Boyz N The Hood) rendezője, írja a Deadline.
Singleton két héttel ezelőtt került kórházba, miután fájdalmat érzett az egyik lábában, és kórházba vonult. Egy agyvérzés után kómába esett, a családja gondoskodott róla. A halálhíre már nyugati parti idő szerint hétfő reggel elterjedt, de a sajtósa még cáfolta a TMZ bulvárportálnak. Nem sokkal később érkezett a család hivatalos bejelentése, hogy a Singletont életben tartó gépeket még hétfőn le fogják kapcsolni.
Singleton 1992-ben debütált Fekete vidék című filmjével, amelyet aztán két Oscar-díjra jelöltek. Ő volt az első afroamerikai, aki a legjobb rendező kategóriában jelölést kapott.
Később olyan filmeket rendezett, mint a Hazug igazság (Janet Jacksonnal és Tupac Shakurral), a Shaft (Samuel L. Jacksonnal), a Fekete átok, a Halálosabb iramban (Paul Walkerrel), a Négy tesó (Mark Wahlberggel) vagy az Elhurcolva (Taylor Lautnerrel). Producerként a jelenleg is futó, Fehér hó című sorozaton is dolgozott."
330,kultur,"Több száz ember tüntetett hétfőn a varsói Nemzeti Múzeumnál, sokan banánnal a kezükben, amiért az intézmény új, a konzervatív kormány által kinevezett igazgatója, Jerzy Miziołek eltávolított a modern művészeti kiállításról több, szeméremsértőnek mondott műalkotást, írja az MTI.
Az egyik érintett mű a Consumer Art című videoinstalláció, amit Natalia LL készített még 1973-ben. A felvételen a művésznő többek között ropit, kolbászt és banánt eszik, ezért több tüntető szintén elfogyasztott egy banánt a múzeum előtti tiltakozáson.
In the self-proclaimed land of free speech, unburdened by Western notions of political correctness, the director of Poland's national museum has been removing works of modern art because a teenager was allegedly traumatised by images of a woman eating a banana. pic.twitter.com/h3ZQdbB23i
A másik eltávolított mű Katarzyna Kozyra egy 2005-ös videója, amelyen egy nő kutyának öltözött, négykézlábra ereszkedett férfiakat vezet pórázon. A Lou Salomé című performanszt Kozyra Bécsben és Velencében is előadta. A munkát Lou Andreas-Salomé orosz származású író inspirálta, a művész honlapján lehet belőle részleteket és képeket is látni.
Kozyra neve Magyarországon is ismert lehet, még 1997-ben készített rejtett kamerás videofelvételeket a budapesti Gellért Fürdő vendégeiről, a beleegyezésük nélkül. Kozyra a férfiak felvételéhez magát férfinak is maszkírozta. A videoinstallációt 2007-ben a Ludwig Múzeumban is bemutatták, itt lehet róla többet olvasni.
Az igazgató azzal indokolta intézkedését, hogy ellenzi olyan művek bemutatását, amelyek sérthetik az érzékeny fiatalokat, és emlegetett állítólagos látogatói panaszokat is.
Miozek azután rendelte el a művek eltávolítását, hogy berendelték a kulturális minisztériumba.
A pénteken eltüntetett alkotások már hosszú évek óta a múzeum kiállításán szerepeltek. Itt egy részlet a Consumer Artból, a felvétel egy olasz kiállításon készült:
Az intézkedések ellen rengetegen tiltakoztak a közösségi médiában banános szelfikkel és különböző mémekkel.
A felháborodás miatt Miziołek hétfőn azt nyilatkozta, hogy visszahelyezik a ""betiltott"" műveket a kiállításra, de csak május 6-ig, amikor az egész modern művészeti galériát bezárják és átrendezik."
331,kultur,"Terjedelmes interjút adott a G7-nek Kasza Tibor, foglalkozását tekintve Kasza Tibor, aki a maga egymillió facebookos és 400 ezer instagramos követőjével a magyar közösségi média egyik legnépszerűbb szereplője.
Az interjú visszatérő motívuma, hogy Kasza szerint a közösségi média már nem a régi, nincs már igazi közösségteremtő ereje, a mai influenszerek már csak lelketlen megélhetési posztolók, maguk a platformok pedig eltávolodtak a valóságról.
Az influencer szótól hányok. Én már régen nyomtam, amikor elkezdtek mindenkit influencernek hívni. [...] Adják-veszik a követőket, de ennek semmi köze a személyiséghez vagy a hozzáadott értékhez, csak a nettó haszonhoz
– mondta.
Ő mindig csak mosolyog azon, amikor meg akarják fejteni, mi a titka, szerinte ő csak gyorsan meglátta, mi mozgatja meg a tömegeket és hogy lehet ezt kimaxolni. „Nekem ez egy játék, én nem akarok népet nevelni, nem vagyok kényszeres Coelho.” Azért igyekszik mindig úttörőként felfedezni az új lehetőségeket is:
Az ember kicsit cibálja maga után a piacot, de szokták mondani, hogy aki mindig a csorda után megy, az szaros füvet legel.
Kasza saját bevallása szerint tudja, hogy csak egy bohócnak tartják, pedig szerinte a szórakoztatás mellett azért fajsúlyos tartalmai is voltak, például amikor a saját pánikbetegségéről mesélt, hogy akik szintén ezzel küzdenek, érezzék, hogy nincsenek egyedül.
„A közösségi média általában válságban van. A Faceboknak mechanikusan van nagy baja, az Instagramnak pedig lelkileg” – mondta. Előbbit szerinte Mark Zuckerbergék profitéhsége tette tönkre, utóbbival meg az a baj, hogy „egy hazug valóságra épülő fotóalbum. Ott mindenki szép, mindenki boldog, és mindenkinek tökéletes az élete.” Ezért szeretne ő egy teljesen új közösségi oldalt, olyannyira, hogy már ötlete is van rá:
Kidolgoztam már, üzleti modellel, és letétbe helyeztem egy ügyvédi irodában. Csak nem nagyon van kedvem nekifutni egyedül.
Tudja azt is, hogy nem fogja tudni örökké csinálni, amit most csinál: „Egyszer ciki leszek. Remélem, időben észreveszem, és akkor háttérbe vonulok. De ha lesz új csapásiránya a közösségi médiának, boldogan beszállok, főleg azért, mert nélkülem úgysem fogják tudni megcsinálni.” A politika viszont egyáltalán nem érdekli, szerinte ezért nem is keresték meg még egyik oldalról se. Manapság a közösségi média is kevésbé hozza lázba, leginkább a családjával foglakozik szívesen."
332,kultur,"Egy kamaszokból álló banda megkéselt Nápolyban egy ukrán színészt, aki egy fiatal bandatagot alakít a Roberto Saviano maffiaellenes oknyomozó olasz író, újságíró regényén alapuló új filmben, írja az MTI a Guardian alapján.
A 18 éves Artem Tkacsuk az egyik főszereplője a Piranhas című, Saviano egyik bestsellere, a La paranza dei bambini alapján forgatott filmdrámának, amely a nagyon fiatalokból álló bűnözőcsoportok, az úgynevezett bébibandák brutális erőszak uralta világát mutatja be a délolasz nagyvárosban.
A színészt vasárnap hajnalban késelték meg Nápoly egyik negyedében, vele lévő barátját megverték. Tkacsukot kórházba szállították, élete nincs veszélyben.
A hatóságok vizsgálják, hogy megtámadása összefüggésben van-e azzal, hogy szerepet vállalt a februári Berlinalén a legjobb forgatókönyvért Ezüst Medvével jutalmazott, Claudio Giovannesi rendezte filmben.
Az elszaporodott bébibandák elleni harc jegyében a Liga nevű radikálisan jobboldali olasz kormánypárt támogatja azt a törvényjavaslatot, amely 14-ről 12 évre csökkentené a büntethetőség korhatárát."
333,kultur,"A Filmforgalmazók Egyesületének friss adatai szerint összesen 343 240 jegyet adtak el a Bosszúállók: Végjátékra a hétvégén, ezzel első hétvégi nézettségben olyanokat nyomott le, mint a Az ébredő Erő (282 265 néző) és Az utolsó Jedik (279 513 néző). Mindeközben minden korábbi rekordot megdöntve 1,2 milliárd dolláros globális bevételt hozott első hétvégéjén a film, írtuk mi is vasárnap.
A magyar nézettségi lista második helyén a Csodapark című rajzfilm áll 13 467 új nézővel, ezt A gyászoló asszony átka követi a harmadik helyen (9077 új néző). A Bosszúállók: Végjáték mellett a hét egyik új belépője a Sarkvidék című thriller Mads Mikkelsennel, amely a hétvégén 2633 nézőt tudott összeszedni. A Top 10-ből pont kimaradt a 11. helyre kerülő Marvel-film, a Marvel Kapitány. A nézettségi lista legrégebbi szereplője a pont fél éve, 26 hete futó Bohém Rapszódia, amire ezen a hétvégén is 119 néző volt kíváncsi.
Az utóbbi évek hétvégi nézettségi toplistáját a Végjáték vezeti. A két, már említett Csillagok Háborúja rész után a Bosszúállók – Végtelen háború következik 290 513 nézővel.
Hétfő délután az is kiderült, hogy az amerikai bevétel még több volt, mint amit vasárnap előjeleztek: a Variety szerint a film 356 millió dollárt hozott a bemutató napjától vasárnapig, az előzőleg bejelentett 350 millióhoz képest.

A Végjátékról írt kritikánkat itt lehet elolvasni.
"
334,kultur,"Rebootokban gazdag éveket élünk, nehéz lenne most felsorolni, hogy az előző évtizedekből hány sorozatnak és filmnek készült el az új változata, és az sem ritka már, hogy az eredeti szereplőket kérik fel a folytatáshoz. Ez történt például a Bír-lak esetében, bár a 2016-ban indult Fuller House nem aratott osztatlan sikert. A Fox és a CBS TV Studios ennek ellenére, vagy ettől függetlenül felszállt a nosztalgiavonatra, ők az 1990-es évek egyik kedvenc tinisorozatát, a Beverly Hills 90210-et szeretné visszahozni.
A Deadline információi szerint a régi/új sorozat BH90210 címen futna, és elsőre hat részt rendeltek belőle. Decemberben az a hír járta, hogy Jason Priestley, Jennie Garth, Ian Ziering, Gabrielle Carteris, Brian Austin Green és Tori Spelling vállalta a szereplést, a többiekről nem lehetett tudni, részt vesznek-e a projektben, ők nem mondtak azonnal igent. 
Sajnos az eredeti szereplők közül biztosan hiányozni fog a márciusban, 52 évesen agyvérzésben elhunyt Luke Perry, de a sorozatban természetesen megemlékeznek majd róla. Shannen Doherty pedig eddig várt a válasszal. De igen, ő is benne van, sőt, ő lesz az egyik producer. 
ShannenDoherty (@theshando) által megosztott bejegyzés, Ápr 26., 2019, időpont: 2:57 (PDT időzóna szerint)
Annak, hogy nem bólintott rá azonnal a folytatásra, valószínűleg a rák ellen folytatott küzdelme az oka. A színésznőnél 2015-ben diagnosztizáltak mellrákot, amely később tovább terjedt, ezért megoperálták, kemoterápiát és sugárkezelést is kapott. Februárban egy egészségügyi portálnak nyilatkozva elmondta, hogy már rendbe jött, de tisztában van vele, hogy vigyáznia kell magára. „Még nincs vége. Minden öt egészségesen eltöltött év egy újabb mérföldkő lesz” – tette hozzá."
335,kultur,"Porcsin Zsolt is egyike volt azoknak, akinek 2016-ban a Mediaworks strukturális átalakításakor kellett távoznia. A Szabad Pécs információi szerint a Hajdú-bihari Napló egykori főszerkesztője, a Heves Megyei Hírlap volt felelős szerkesztője nem hagyta el a szakmát, hónapok óta dolgozik egy új online lap elindításán. 
A Debrecinernek egyelőre csak Facebook-oldala van, az újság csak akkor indul el, ha összejön a szükséges számú előfizető. Egyhavi előfizetés 1000 forintba kerül, egy fél év 6000 forint, egy év pedig 12 000 forint, és ahogyan a bemutatkozó szövegükben írták, erre azért van szükség, mert így tudják „garantálni, hogy az újságíró és a szerkesztő munkájába ne szólhasson bele más, csak az olvasó”. A mottó pedig így hangozna:
Nem csak jó hírek cívisföldről.
Magyarországon az online előfizetéses modell nem annyira elterjedt, más országokban annál inkább, az Egyesült Államokban több nagy napilap is felfedezte az ebben rejlő lehetőségeket, a The New York Times például több mint 600 millió dollárt keresett a digitális előfizetésekből, és így nem tűnik annyira elérhetetlennek a céljuk, miszerint 2020-ra 800 milliót keressenek a digitális kiadással."
336,kultur,"Szeged a tűzeset után tízezer eurót ajánlott fel a Notre-Dame újjáépítésére, és hamarosan újabb segítség érkezhet az alföldi városból, május harmadikán ugyanis jótékonysági orgonaestet tartanak a szegedi Fogadalmi templomban, a hangverseny bevételével pedig a párizsi Notre-Dame helyreállítását támogatják.
A műsorban francia zeneszerzők orgonadarabjai hallhatók Bogáthy Júlia, Kuzma Levente, Kuzma-Vojtovics Tímea, Nagy Péter, Perneczky Balázs,valamint Simon Bálint előadásában - tájékoztatta a szervező szeged-belvárosi plébánia az MTI-t.
A szegedi dóm építését a várost romba döntő 1879-es nagy árvizet követően fogadalomból határozták el a település vezetői. Az árvizet követő újjáépítést páratlan mértékű nemzetközi összefogás segítette, melyben a franciák is jelentős szerepet játszottak, a gyűjtés védnöke az akkor már Párizsban élő festőművész, Munkácsy Mihály volt. Szeged újjáépítéséért az első jótékonysági hangversenyt Párizsban rendezték, alig két héttel az 1879. március 12-i katasztrófa után, március 30-án.
            "
337,kultur,"Az MTVA képes volt ma, a déli Híradóban úgy eladni a spanyol választást, mintha annak a legfontosabb eseménye a bevándorlásellenes Vox párt eredménye lett volna. A jobb híján hírműsornak titulált déli Híradóban a riportban a következők hangoztak el időrendben:
Ezenfelül a Híradó a választás eredményével is foglalkozik: szocialisták 123 helyet szereztek a 350 fős parlamentben (ezzel az élen végeztek), ami a kormányalakításhoz nem elég. Második a Néppárt lett 66 képviselővel.
Ha megnézzük, más sajtótermékek hogy tálalták ugyanezt az eseményt, meglepődünk:
A szocialisták nyerték a spanyol választást, a Néppárt történelmit bukott

 (Index)

Spanyol választás: szocialista győzelem

 (Mandiner)

A szocialisták nyerték a spanyol választást, feljött a szélsőjobb

 (24.hu)

Szocialista győzelem Spanyolországban, nehéz kormányalakítás jöhet

 (Euronews)

Spanyol választások - A szocialista párt nyert

(ma.hu via MTI)

Spanyol választások: a szocialisták nyertek, de bizonytalan, milyen kormány alakul

 (atv)

Spanyol választások: nem tudnak egyedül kormányt alakítani a bevándorláspárti szocialisták

 (Pesti Srácok)

A szocialisták megnyerték a spanyol választásokat

(Magyar Hírlap)

Spanyol választás: rés nyílt a bevándorláspártiaknak

 (888)

és a legjobb:
Véget ért a spanyol választás

(origo)

Olyan ez, mintha az angol bajnokság végeredményéről úgy számolna be az M4 Sport, hogy a tizedik helyen végző Watfordról szólna a riport, megszólal a klubelnöktől a vezérszurkolóig mindenki, a város főterén a 10. helyet ünneplő helyiekről számos vágókép készül, majd a szegmens végén, mintegy mellékesen megjegyeznék, hogy a bajnokságot egyébként a Liverpool nyerte 97 ponttal.
Szóval, ügyes, na, de hát az MTVA elnöke Papp ""Hírhamisító"" Dániel, úgyhogy kész csoda, hogy a nyertes szocialistákról egyáltalán szó esett."
338,kultur,"Olyan, mintha ízesített cukorbogyókat ennél. Olyan ízük lehet, amilyet csak szeretnél, de valójában semmi mást nem eszel, csak ízesítést, színezéket, és kalóriákat
- így jellemezte az AV Club egyik, névtelenségbe burkolózó újságírója a KitKateket, amikor egy kóstolót tartottak a legbizarrabb japán import változatokból a szerkesztőségükben. És igaza is van, mert a Nestlé-birodalom alá tartozó csoki alapjáraton pontosan olyan, mint bármelyik, amit a közértben kapni: mesterséges ízű, gejl, az ember csak szomjas lesz tőle, cserébe megdobta a napi zsír- és szénhidrátfogyasztását. Ez alól a KitKat sem kivétel, és hiába lesz fehércsokis Snickers, meg Twix, meg brownie-ízű Corny, a csokiszelet az csokiszelet marad, tök mindegy, hogy mennyire gyúrja le az éhséget, meg mennyire visz el engem egy harapás a trópusi szigetek buja kókuszvilágába, a nagyipari csoki az nagyipari csoki marad.
Aztán a KitKattel történt valami a kétezres évek elején Japánban, amitől a márka újjáéledt, és egy totálisan új piacot is megkaparintott magának, szinte teljes ellentétben azzal, hogy mit gondolunk mi a csokiszeletről Európában. Vagy általában bármilyen csokiszeletről.
Mert a KitKat itt Magyarországon azért nem az eszeveszett változatosságáról ismert: van egy ilyencsokis, egy olyancsokis, egy kicsit nagyobb, egy kicsit nagyobb és másfajta csokis, aztán pedig ha elzarándokolunk egy olyan kisboltba, amit a magyarországi ázsiaiboltok elosztóközpontja lát el édességekkel, akkor bele lehet futni pár érdekességbe, de semmiképpen sem olyanba, ami alapjaiban rengetné meg az elképzeléseinket. Sőt, összességében a magyar boltokban található csoki- és édességfelhozatal elkeserítő, az egyetlen helyi vérfrissítés, amit ez a piac elviselt, annyiból állt, hogy valami trutymó került a Túró Rudi közepébe.
Ezzel szemben az amúgy is minimum furcsa, de leginkább értelmezhetetlen élelmiszerekben utazó Japánban a KitKat egy teljesen más stratégiát kezdett el követni. A zöld teás csoki 2003-as bevezetése után ugyanis elkezdtek regionális hozzávalókból és ízvilágból, limitált számú csokoládékat gyártani. A márkát Japánban is irányító Nestlének több tényező is kapóra jött: egyrészt a japán kultúrában hangsúlyos ajándékozási tradíciók miatt az emberek utazáskor mindig helyi jellegzetességeket kerestek, másrészt pedig a KitKat neve japánul hasonlított a kitto kacu kifejezésre, ami annyit tesz, hogy “biztos sikerrel járok”, ez pedig egy klasszikus mantrája volt a vizsgákra készülő egyetemistáknak.A Nestlé észrevette az utóbbiban a potenciált, meg azt a szokást is, hogy az egyetemistáknak bátorító üzeneteket szoktak küldeni ismerősök és rokonok, és 2009-ben elindított egy reklámkampányt az ország postáin. Japán postahivatalait pár évvel korábban privatizálták, ezért gyakorlatilag semmilyen kontrollal nem kellett szembenézniük, amikor lerakták a bódékat, ahol úgynevezett Kit Kat Maileket, azaz postai feladásra alkalmas csokikat árultak. Konkurenciájuk nem volt, összesen 20 ezer japán postán jelentek meg. Az ötletet nemzetközi szinten is elismerték, elnyerte a fődíjat az 56. Cannes Lions reklámipari fesztiválon. A szokatlan ízek mellett a japán KitKat vevő volt más szokatlan kampányokra is: 2011-ben piacra dobtak Tóhoku tartományban egy vonatjeggyel kombinált csokit, aminek a bevételeivel a fukusimai katasztrófa utáni munkálatokba szálltak be. 2014-ben elindították a KitKat Chocolatory elnevezésű, prémiumnak szánt, csak és kizárólag erre a csokira összpontosító, középkategóriás kávézót, ahol nem nagyüzemben, hanem cukrászok kezei által készülnek el a szeletek. 2015-ben piacra dobtak egy 500 darabos szériát arannyal borított csokiból.
A Nestlé saját statisztikái szerint 2010-ben minden másodpercben 540 Kit Kat-ujjat fogyasztottak el az a világon, összesen pedig évi 17,6 milliárd ilyen ujjat értékesítettek. Ez a mennyiség 2015-re már felment 700 ujjra másodperceként, és összesen 22 milliárd éves fogyasztásra. Ez a kicsit hülye ujjas megfogalmazás azért kell, mert a csokik mérete nem egységes: Indiában három darabból áll a KitKat, Japánban pedig hatból.
Azt a hatot pedig háromszáznál is több variációban lehet megkapni Japánban, és csakis ott, a Nestlé korábban bejelentette, hogy nem terveznek más országokban regionális ízeket, bár ezt aztán több ízben is megcáfolták. Japánban viszont elgurult az ízgyógyszer: szójaszósz, vaszabi, vörösbabpüré, edamame szójabab, eper, cseresznye, miszóleves, tök, körte, banán. És ez még kutyafüle a regionális ízesítésekhez képest: a hirosimait például az azukibab pasztájával töltött sütemény inspirálta, a kiotói változat hojicsa, azaz pörkölt zöld tea ízesítésű, a Fudzsi-hegy előtt tisztelgő csokiba ugyan hegyilevegő és fenyőfa nem került, de eper, fehér csokoládé és sajttorta-ízesítés igen.Ezeket a változatokat csak az adott régióban lehet kapni (bár az internet lényegesen megkönnyíti az ember dolgát, ha rendelni szeretne), valahogy úgy kell elképzelni ezt az értékesítési modellt, hogy ha az ember elmegy Tihanyba, akkor ott, és csak és kizárólag ott kaphatna levendulaízű Balaton-szeletet. Vagy ha a szilvalekváros Túró Rudiért egészen Szabolcs-Szatmár-Bereg megyéig kellene utazni. És ott is mondjuk csak az év második felében lehetne kapni őket. A japán KitKat így meg tudja őrizni az exkluzivitását, és kicsit olyan lesz csokit venni, mintha bélyeget gyűjtene az ember - annyi különbséggel, hogy még karácsony előtt beszerezheti őket, amikor a Nestlé ajándékcsomagnak összezacskózza az el nem adott csokikat, általában olyan időszakokra, amikor a japánok még a szokásosnál is több ajándékot vesznek.
Magyarországon még messze vagyunk attól, hogy az extrémebb ízek eljussanak hozzánk, bár a globális házhoz szállítást ígérő webshopok tudnak enyhíteni a vágyon. Nálunk hivatalosan két új ízt vezettek be májusban: az egyik a rubin csokoládés, leginkább tuttifruttira emlékeztető változat, ami már tavaly felbukkant itt-ott, a másik pedig a matcha (matcsa) teával készült verzió, a sajtóanyag szerint Kínából és Japánból érkező teaporral.
Ez utóbbi gyakorlatilag az első, ami Japánban meghonosodott és most már Magyarországon is, és itt át is adnám a kollégámnak a szót, akinek már volt lehetősége megkóstolni:
Nekem nagyon ízlett, nem vagyok nagy Kit-kat rajongó, de itt tökre tetszett, hogy milyen markánsan fanyar zöldteaíze van a bevonatnak. A belseje nem különösebben zaklatott fel, de az összhatás, hogy nem egy gejl csokis nápolyit eszek, az egész jó.
Kíváncsi vagyok, mit fog szólni majd akkor, ha az Index melletti kisboltból hozok neki pár év múlva egy szójababosat.
 Best Japan-only Kit Kat flavours (Time Out Tokyo)
15 Flavors of Japanese Kit Kats: The Snacktaku Review (Kotaku)
Soy-Sauce-Flavored Kit Kats? In Japan, They're No. 1 (AdAge)
Kit Kat Wins Cannes Media Grand Prix for Edible Postcard (AdAge)
Kit Kat: European Cheese, Rilakkuma Hotcake, Strawberry Cheesecake, and Sakura Maccha Latte (A.V. Club via Archive.org)
How the KitKat became a phenomenon in Japan (Telegraph)
Exam fever gives Japan a craving for Kit Kat (Telegraph)"
339,kultur,"Most már magyarul is meg lehet nézni a legújabb Star Wars-film előzetesét. A Rise of Skywalker itthon Skywalker kora címen fut majd, és a hivatalos premier december 19-én lesz. 
A trailerben Vass Gábor a narrátor, Luke Skywalkert Stohl András, Lando Calrissiant Gesztesi Károly, az Uralkodót pedig Reviczky Gábor szinkronizálja."
340,kultur,"Akár a kétmillió dolláros (578 millió forint) leütési árat is elérheti a Bonhams aukciósház májusra meghirdetett Los Angeles-i árverésén egy 1979-ben készült teljes Darth Vader-jelmez, amelyet premiereken és rajongói találkozókon használtak - írja az MTI. 
A filmes relikviát Bryce ""Kermit"" Eller bocsátja árverésre, aki mély hangjának köszönhetően rendszeresen Vader bőrébe bújt a premiereken, dedikálásokon és rajongói találkozókon, valamint egy Oscar-gálán is. A teljes jelmezt egy szombaton nyíló kiállításon nézhetik meg az érdeklődők az aukciót megelőzően.
A most árverésre kerülő kosztüm egyike annak a maroknyi Vader-jelmeznek, amelyet 1979-ben készített a Csillagok háborúja-filmek jelmeztervezőjének, John Mollónak a csapata Londonban, az 1980-as A Birodalom visszavág című részhez. Azt nem tudni, hogy a 17 elemből álló jelmez egyetlen darabját is használták-e a forgatásokon, mielőtt Ellernek adták.
            
""Elképesztően meleg van benne"" - idézte fel Eller. Hozzátette, hogy nagyjából 25 percre és néhány segítő kézre van szükség a jelmez felvételéhez. A férfi elmondta, hogy egyszer kiszáradt és elájult, miután órákon át viselte a több rétegnyi ruhát. Amikor azonban a kiérkező mentősök le akarták vágni róla, azonnal nemet mondott, mert mint fogalmazott: ""Én rendbe jövök, a jelmez viszont nem.
A Star Wars-relikviák nagyon keresettek a rajongók körében. Két évvel ezelőtt 2,76 millió dollárért cserélt gazdát R2-D2 egy példánya, míg Luke Skywalker egyik eredeti fénykardja 450 ezer dollárt ért egy licitálónak."
341,kultur,"Mindenki áldását adta, saját Star Trek rajzfilm-sorozaton dolgozhat a Nickelodeon - írja a Variety. A történet egy csapat, a törvényeket nem tisztelő tinédzserről szól majd, akik rábukkannak egy elhagyott Csillagflotta-hajóra, és azzal kelnek útra.
Hogy mi lesz a címe, azt még nem tudni, de az már biztos, hogy Kevin és Dan Hageman dolgozik rajta. A testvérpár a Trollhunters, illetve a Ninjago: Masters of Spinjitzu sorozat írói között is szerepelt.
A Star Trek fő küldetése, hogy álmodozók újabb és újabb nemzedékeit sarkallja arra, hogy egy szebb jövőt építsenek. Dan és Kevin tiszteletben tartotta ezt a felfedező szellemiséget, a Nickelodeon csapat pedig alig várja, hogy a Star Trek világát új generációkkal ismertethesse meg
- nyilatkozta Alex Kurtzman, akit a CBS TV tavaly azzal bízott meg, hogy öt évig felügyelje a Star Trekkel kapcsolatos televíziós tartalmakat. 
Ez a rajzfilmes sorozat csak egyike a sok újdonságnak, gőzerővel folyik az univerzumépítés:"
342,kultur,"Június 16-án, Apák Napján nyolc élvonalbeli magyar együttes és művész ad monstre koncertet a Budapest Parkban, a bevétel pedig teljes egészében az UNICEF Magyarország legnehezebb sorsú gyerekeket segítő munkáját támogatja. Az ilyen segélykoncertekre jellemzően a Budapest Park sem kér egy vasat sem a rendezésért, ahogy a fellépők sem kapnak gázsit, ők ezzel támogatják az ügyet, aki meg elmegy és bulizik egyet, azzal, hogy megveszi a jegyet, aminek árát a UNICEF azokra fordítja, akiknek a legnagyobb szükségük van rá: a legnehezebb sorsú gyermekekre.
A fellépők névsora:
Nyolc zenekar, és mind olyan setlisttel, amin csak a legismertebb számaik szerepelnek, mert a cél, hogy mindenki jót bulizzon, és közben segítsen egy picit azokon, akiken tényleg nagyon kell. A műsorvezető Istenes Bence lesz. A programban lesznek még meglepetések, melyekről értelemszerűen most még nem akarnak beszélni, de a különleges élmény szókapcsolat szerepel a sajtóanyagban (hátha eljátsszák közösen a Motörhead Aces of Spades című nótáját).
Az UNICEF a világ legrégibb és legnagyobb gyermekjogi szervezete, amely jelenleg 190 országban van jelen és 1946 óta 50 millió gyermek életét mentette meg. Magyarországon az UNICEF 1975 óta dolgozik.
Minden együttes, előadó az első szóra az ügy mellé állt és a fellépési díjáról lemondva vállalta, hogy a zsúfolt nyári programja ellenére is a gyerekekért zenéljen. Köszönjük nekik az elhivatottságukat. Fontos lehetőség ez az UNICEF Magyarország számára, hogy bemutassa hazai és globális programjait, amelyek egytől egyig azt a célt szolgálják, hogy minden gyerek egészséges, biztonságos, boldog gyerekkort élhessen meg
– mondta Mészáros Antónia, az UNICEF Magyarország ügyvezető igazgatója.
Aki jegyet vásárol a Budapest Park x UNICEF segélykoncertre, támogatja az UNICEF globális célkitűzéseit.
Azért fogadtuk be és támogatjuk ezt a rendezvényt, mert úgy gondoljuk, az UNICEF az egyik leghitelesebb segélyszervezet, amely egy számunkra kiemelten fontos problémával foglalkozik. Szeretnénk a nagyközönséget is arra ösztökélni, hogy segítsenek a világ legelesettebb gyermekein. A pénzbeli támogatáson kívül az is a szándékunk, hogy más vállalkozások is kedvet kapjanak egy jó ügy támogatásához. Hosszú távon a célunk az, hogy minél több hasonló rendezvény valósulhasson meg hazánkban
– mondta el a Budapest Park alapítója, Pálffy András.
Miért pont június 16-án?
Minden év júniusának harmadik vasárnapján az édesapákat köszönjük, akik rendkívül fontos szerepet töltenek be a gyerekek életében, testi és lelki fejlődésében. Az Apák Napját az Egyesült Államokban kezdeményezték először a 20. század elején, hogy megünnepeljék az apák hozzájárulását gyermekük életéhez. A nyugat-virginai Fairmont templomában 1908 júliusában tisztelegtek először az apák előtt, majd 1909-ben a megemlékezés kilépett a templom kapuján. 1972-ben Richard Nixon amerikai elnök kezdeményezésére törvénybe iktatták megünneplését.
A koragyermekkor kritikus időszak a gyermekek értelmi, érzelmi, társas, és testi fejlődése szempontjából. Ma már bizonyított tény, hogy az apák azzal is jelentősen hozzájárulhatnak gyermekük későbbi életéhez és adottságaihoz, ha az anyák mellett már ebben a korai szakaszban tevékenyen részt vesznek a kicsik mindennapjaiban, etetik őket, olvasnak nekik, beszélgetnek, játszanak és énekelnek velük.
Az apák szerepvállalása a terhesség időszakában, a szülés közben és közvetlenül azután megalapozza gyermekük iránti elköteleződésüket, erősíti felelősségérzetüket és pozitív hatást gyakorol a gyermek testi és lelki fejlődésére egyaránt. Az érzelmileg támogató, figyelmes és gondoskodó apa aktív jelenlétéből a gyermekek életre szóló előnyöket szereznek."
343,kultur,"Három éve annak, hogy Prince és David Bowie meghalt, de még mindig jelennek meg albumok az ő nevükkel. Hamarosan például két olyan gyűjteménnyel is gazdagodhatnak a rajongók, amiken olyan dalok szerepelnek, amiket szélesebb körben még nem nagyon hallhattunk, vagy legalábbis nem ilyen formában. 
Az Originals című lemezen például 15 olyan szám eredeti változata, illetve demója szerepel, amit ugyan Prince szerzett, de más zenészek és énekesek előadásában lett igazi sláger, ilyen például a Nothing Compares 2 U, ami Sinead O'Connor nevét ismertette meg a világgal, illetve a Manic Monday, amivel a Bangles kaszált nagyot. A válogatást június hetedikétől két héten át a Tidalnál lehet majd meghallgatni, június 21-től kiadják majd CD-n is, illetve július 19-tól bakeliten is.
TIDAL (@tidal) által megosztott bejegyzés, Ápr 24., 2019, időpont: 8:04 (PDT időzóna szerint)

Június 29-én jelenik meg a The 'Mercury "" Demos 10 olyan dallal, amit David Bowie és John “Hutch” Hutchinson vett fel. Az albumon rajta lesz például a Space Oddity korai verziója, illetve még kilenc olyan szám, amit korábban nem adtak ki. A Parlophone nemrég egy másik ritkaságokkal teli anyagot is kiadott, ez volt Spying Through a Keyhole (Demos and Unreleased Songs), május hetedikén pedig a több kislemezeket összegyűjtő Clareville Grove Demos.
David Bowie (@davidbowie) által megosztott bejegyzés, Ápr 25., 2019, időpont: 4:58 (PDT időzóna szerint)
 Forrás: Pitchfork"
344,kultur,"Hány forintból lehetett berúgni 1993-ban? Hogy jött pont az a zenekarnév, hogy Junkies, és milyen bajba kerültek miatta az együttes tagjai? Hány zenekartag fér el egy két négyzetméteres, fűtetlen szobában télen koncert után? Melyik tag szállt ki úgy a Junkiesból, hogy szám közben levette a nyakából a gitárt, és lesétált a színpadról, és melyik úgy, hogy összeverekedett egy másik taggal a színpad mögött? Hogy tudtak csődbe vinni és bezáratni egy klubot pusztán csak piálással? Mivel tudja halálra idegesíteni Szekeres András énekest Barbaró Attila gitáros, és ki a másik ember Szekeres mellett, aki rendesen fel tudja húzni Barbarót? Melyik számukból lett érettségi tétel?
Huszonöt éves lett a Junkies rockzenekar, ebből az alkalomból kiadtak egy újra felvett dalokból és pár új számból álló best of-lemezt, és júniusban jubileumi koncertjük is lesz, úgyhogy behívtuk őket a Stenk Podcast adásába, hogy végigbeszéljük az elmúlt negyedszázadot. De Szekeres András és Barbaró Attila annyi jó, igazi rock and roll sztorit zúdítottak ránk, hogy át kellett ugranunk vagy egy évtizedet, hogy eljussunk a máig.
Azért arra még kitértünk, hogy miért írták meg ők ketten a Hooligans gigaslágerét, a Királylányt, és hogy miről szólnak valójában benne a „Szemedbe nézek, gyönyörű szép szivárvány” és a „Hiába hívlak, tudom fel sem veszed” sorok. Meg hogy mit vett Barbaró abból az elég szép összegből, amit a dalszöveg megírásáért kaptak.

A beszélgetést Kovács Bálint és Varga Attila Sixx vezették. Szerkesztett kedvcsináló rész a beszélgetésből:

„Az első lemezünket Szombathelyen vettük fel, Vida Feri házában volt a stúdió. Két hetet töltöttünk ott, adott egy panellakást, hogy ott lakjunk. Napközben dolgoztunk, de este teljesen halott volt Szombathely, nem volt semmi pörgés, egy klub vagy kocsma nem volt, ahová le tudtunk volna menni. Mondjuk elég csórók is voltunk. Mindennap megvettük a kis kannás borunkat, és egyik este úgy berúgtunk, hogy csináltunk egy házibulit, ahol azt gondoltuk, milyen jó lenne, ha csinálnánk egy télszimulátort! Szétszedtünk egy párnát, bekapcsoltunk egy ventilátort, és szórtuk bele a pihéket, hogy kavarogjon a hó. Volt egy rakás Reform újság, mindegyikben volt egy szexi kép egy nőről, akinek látszott a csöcse. Na azokat kivágtuk, felragasztottuk a falra, a többit meg kidobtuk az ablakon. Egy fotelt is megpróbáltunk kidobni, de sajnos nem fért ki az erkélyajtón. Aztán tányérokkal frizbiztünk, nem tudom, mit szólhattak a szomszédok. Úgy nézett ki a lakás, mintha bomba robbant volna, minden tele tollpihékkel, újságfoszlányokkal és összetört tányérokkal. Kint pedig esett az eső, úgyhogy a tollpihék rátapadtak az autókra, úgy néztek ki, mintha nagy tyúkok lettek volna lent. Másnap reggel aztán csak néztük, hogy úristen, mit tettünk! Bementünk a stúdióba, és azt mondtuk: »Feri, nincs véletlenül egy porszívód? Szeretnénk kitakarítani, mert itt vagyunk már pár napja, és hát a tisztaságot szeretjük, tudod.«”
A podcast az interneten bármikor elérhető rádióműsort jelent, ami rendszeresen jelentkezik. A podcasthallgatást ma már okostelefonos alkalmazások és szolgáltatások segítik, amikkel az adások letölthetők, offline is hallgathatók, és amik megjegyzik, hogy hol tartottunk legutóbb egy műsorban. Podcastot hallgatni vezetés, házimunka vagy sportolás közben is lehet, míg olvasni nemigen. Kövesd az Index podcastjait!"
345,kultur,"
A Rossz versek nyerte a legjobb játékfilmnek járó 2019-es Magyar Filmdíjat, számolt be az MTI. A moziforgalmazású alkotások díjátadó gáláján összesen 19 kategóriában osztottak ki elismeréseket vasárnap este a Vígszínházban, Budapesten.

Havas Ágnes, a Magyar Nemzeti Filmalap elnöke elmondta, soha ennyi pénz nem volt még magyar filmre, ma már évi 10 milliárd forint áll rendelkezésre egészestés magyar játékfilmek támogatására. Az új filmtámogatási rendszer felépítésében az elmúlt nyolc évben kulcsszerepet játszott Andy Vajna, mondta Havas Ágnes.
Tavaly 15,6 millió mozinéző volt Magyarországon, 500 ezerrel több, mint 2017-ben. 2018-ban harminc magyar játékfilmet mutattak be, amelyek összesen több mint egymillió fős közönséget vonzottak.
A Magyar Filmakadémia Egyesület tagjai az 5. Magyar Filmhéten bemutatott 21 nagyjátékfilm és 3 egészestés animációs film közül választották ki a Magyar Filmdíj jelöltjeit, majd a győzteseket.
A gálán Andy Vajna mellett megemlékeztek többek között az elmúlt évben elhunyt Kósa Ferenc és Kerényi Imre rendezőkről; Szokolai Ottó, Székhelyi József, Tardy Balázs, Matus György, Spindler Béla, Kautzky József, Ádám Tamás, Uri István, Paudits Béla és Tahi Tóth László színészekről; Koós János színész-énekesről, valamint Baló György és Aczél Endre televíziós szerkesztőkről is."
346,kultur,"Minden korábbi rekordot megdöntve 1,2 milliárd dolláros globális bevételt hozott első hétvégéjén a Bosszúállók: Végjáték és sosem látott gyorsasággal lépte át az egymilliárd dolláros küszöböt – írja a a forgalmazó Walt Disney bejelentése alapján az MTI.
A filmre hazai piacán, az Egyesült Államokban és Kanadában 350 millió dollár értékben váltottak jegyet, messze felülmúlva a legvakmerőbb várakozásokat is, de a külföldi, 640,5 millió dolláros bevétel is jóval magasabb minden eddiginél, 330,5 millió dollárral pedig nyitóhétvégi rekordot döntött a világ második legnagyobb mozis piacán, Kínában is.
A korábbi észak-amerikai nyitóhétvégi bevételi rekordot a tavaly bemutatott Bosszúállók: Végtelen háború tartotta 257,7 millió dollárral, a Végjáték induló bevételét 260-300 millió dollár közöttire becsülték. A Marvel-moziuniverzumban egyébként ez volt a nyolcadik film, ami elérte az egymilliárd dolláros határt.
A Bosszúállók: Végjátékban, amely 22 Marvel-szuperhősfilm végére tesz pontot, a közönség olyan közkedvelt hősökkel találkozhat, mint Vasember, Thor és Fekete özvegy. A film a tavaly bemutatott Bosszúállók: Végtelen háború történetét folytatja, amelynek végén számos Marvel-hős vált porrá. A Végjátékban a túlélők a szupergonosz, Thanos ellen küzdenek. A főszereplők között van Robert Downey Jr., Chris Hemsworth és Scarlett Johansson.
A Bosszúállók: Végjáték a premier után kedvező kritikákat kapott: a véleményeket összegző Rotten Tomatoes honlapon 97 százalékos a pozitív tetszési indexe, és mi is szerettük."
347,kultur,"A Stenken debütál a Subscribe visszatérő dala, a Darken the Vermilion. A zenekarból Csongor Bálint énekes és Horváth Attila gitáros beszélt a zenekar körüli fejleményekről. 
A zenekar közel 4 éve határozatlan idejű szünetre ment, ami május 11-én ér tulajdonképpen véget. Az eddiginél ugyan kevesebb, de monumentálisabb fellépéseket terveznek, ez évi 8 koncertet jelent, ami eloszlik budapesti, vidéki és fesztiválfellépések között.
Nyilvánvalóan feszültséggel járt a leállás, mert így azoknak is szünetelniük kellett, akik egyébként vitték volna tovább a zenekart. Kemény döntés volt, amit mindenki máshogy élt meg, ezért sem volt a zenekar részéről ez a téma túlkommunikálva, de jelen pillanatban mindenki hálás hogy így határoztunk.
            
Annak idején 15 év aktivitás után függesztették fel tevékenységüket, és mostanra lett meg mindenkiben újra az igény a közös munkára és koncertezésre.
Fantasztikus volt megtapasztalni, hogy közel 4 év kihagyás után ugyanazzal a kreatív energiával és lendülettel tudtuk folytatni a Balatonon és Tahitótfaluban tartott számíró sessionöket, ahogy a legutóbbi lemez munkálatai során. Igaz, az első közös kreatív hétvége leginkább a bográcsmarhapörköltről, az Unicumról és a közös röhögcsélésről szólt, de a második balatoni összejövetelen szinte azonnal dőltek az ötletek. Atis 4 év alatt összegyűlt számötleteiből 3 nap alatt össze is állt a 4 dal vázlata.
A lent hallható dallal amellett, hogy a zenekart a jelenbe helyezi, vissza akartak térni a korai dalokra jellemző komplex, hosszabb szerkezetekhez. Az eddig elkészült dalok között egy van, ami 4-5 perces, de a többi alapvetően hosszabb tétel lesz. A zenekar szerint hamar világossá vált, hogy a kislemez formátum lesz megfelelő a visszatérésre, ami már a Contradictions idején is bevált.
Mindenképpen jelen időbe szerettük volna tenni a zenekart, úgyhogy elkezdtünk új dalokon dolgozni. Egy éve indult el ez a folyamat, és ez a dal az előfutára az őszre tervezett konceptuális kislemeznek.
Ezen túl egy 10 tételből álló konceptuális anyagon dolgoznak, aminek ez a dal az első része. A lemez egy közös munka Tripsánszky Dávid képzőművésszel azaz Tripoval, aki minden dalhoz külön képet fest. Az animált szöveges videót Esteban De La Torre készítette, aki a zenekar májusi Budapest Parkos koncertjének vizuális részéért is felel majd. Ezeken felül nagy energiát fektettek a hangzás megújulásába is, a visszatérő koncerten debütál a zenekar új digitális hangrendszere. "
348,kultur,"A napokban került nyilvánosságra az a felvétel, amin J. R. R. Tolkien legidősebb fia, a papi hivatást választó John Tolkien beszél arról, miken ment keresztül gyermekként.
John Tolkien azt állította, hogy az 1920-as években apja tudós és író barátai rendszeresen náluk éjszakáztak, és sokszor előfordult, hogy az ismerősök befeküdtek mellé az ágyba, és ott is maradtak éjszakára. Egyikük, akit nagyon kedvelt, és akit nem akart megnevezni, az ilyen alkalmakkor rendszeresen lehúzta a pizsamáját - írja a Guardian. 
A felvételt még 1994 májusában készítette az a férfi, aki azt állította, hogy John Tolkien 1956-ban, amikor ő még csak 12 éves volt, kétszer is molesztálta. Christopher Carrie 2001-ben jelentette fel egykori zaklatóját, nyomozás is indult Tolkien ellen, de megromlott egészsége miatt végül nem emeltek vádat ellene. Tolkien két évvel később el is hunyt, Christopher Carrie pedig peren kívül megegyezett az egyházzal. Most már ő sem él, családja és ügyvédei birtokába került a felvétel. A Tolkien-család pedig egyelőre nem nyilatkozott arról a részletről, ami nyilvánosságra került. Azt senki nem állítja, hogy maga az író tudott volna a házában állítólag történtekről."
349,kultur,"A második legnagyobb francia kiadói konzorcium, az Editis leányvállalata, az Omnibus szeretné megjelentetni a Maigret-összest. A 103 regényt és novellát 10 kötetben, 30 ezer példányban adnák ki újból - írja az MTI.
És ez nem minden, Patrice Leconte rendezésével és Daniel Auteuil főszereplésével szeptemberben filmet forgatnak a Maigret és a titokzatos lány című regény alapján. Sőt, újabb Maigret-hangoskönyvek kiadását is bejelentették.
Első kiadóját, Artheme Fayard-t egyáltalán nem győzte meg Simenon, de később mégis megesett a szíve a fiatal szerzőn.
Sok pénzt veszítünk, de megpróbálkozom vele
- mondta, és nem lett igaza.
1931 óta Simenon műveinek 600 millió példánya kelt el, a belga szerző a harmadik leggyakrabban lefordított francia nyelvű író a Földön. 1931 és 1934 között tizenkilenc Maigret-könyvet adtak ki (az utolsó 1972-ben jelent meg), és a felügyelő története máshol is megjelent: összesen mintegy 70 nagyjátékfilmet és több mint 400 tévéfilmet forgattak 75 regényből és 28 novellából, amelyeknek Maigret volt a hőse, nem számítva A Monsieur Hire jegyességét vagy a La veuve Couderc-t (özvegy Couderc-né), illetve a Maigret nélkül filmre vitt Simenon-regényeket."
350,kultur,"Azt állítja a dj-ként dolgozó New York-i Jessie Davis, hogy nőiességében megsértették, leköpték és fizetség, illetve a cuccai nélkül majdnem kidobták szombaton este a Szimpla Kertből, ahol egyébként ő szolgáltatta a zenét, derült ki a Shame on you Szimpla Kert (Szégyelld magad Szimpla Kert) kezdetű Facebook-posztjából.
A nő szerint a kidobók nem hitték el neki, hogy fellépő, amikor a szettje után megpróbált a közönségtől elzárt részen közlekedni. Azt is írta, hogy beszélt másokkal is, akiknek hasonló tapasztalataik vannak a hellyel.
A Szimpla Kert sajtósa, Molnár Bence szerint azonban nem volt köpködés, a Blueteam Security biztosítja a rendet, és valóban, amikor a nőt a lezárt területen találták, nem volt rajta karszalag, ezért nem engedték tovább. Ekkor szerintük Davis erőszakoskodni és kiabálni kezdett.
Azt Molnár elismerte, hogy a karszalag hiánya az ő hibájuk lehet, de szerinte:
amikor sikerült tisztázni, hogy ő fellépő volt, az őrök segítőkészek voltak és hívták az üzletvezetőt. Senkinek sem esett bántódása, lezárt területre tévedt, ahonnan kivezették, mert nem viselt karszalagot, miután tisztázódott, visszaengedték.
Molnár szerint „minden résztvevő állítja, hogy köpködés nem volt”, és a fellépő a történtek után mindenét megkapta.
A Szimpla álláspontja szerint „ha valakivel nem lehet kommunikálni, más vendégekkel zavaróan viselkedik, üvölt, az a házirend megsértésének minősül, ezért az őt kikísérő biztonsági őrök megfelelően jártak el”.
Ugyanakkor sajnálják, ha a nőiességét veszélyeztetve érezte, írták kérdéseinkre, de szerinte ők mindenkivel ugyanígy bántak volna."
351,kultur," Az 5. Magyar Filmhétre az alkotók a 2018-ban Magyarországon moziforgalmazásba került, televízióban sugárzott, illetve a legfontosabb nemzetközi filmfesztiválokon szerepelt filmalkotásokat nevezhették. A rendezvény szombati gáláján hat műfajban összesen 45 kategória díjait adták át, és most először a televíziós sorozatok is bekerültek a versenybe.
A televíziós sorozatoknál a műfaj összes kategóriájában az 2018-ban, három évad után lezárult Aranyélet nyert. A legjobb sorozatért járó elismerést Mátyássy Áron rendező kapta, a legjobb forgatókönyvért Vancsik Pétert és Vanicsek Olivért díjazták. A legjobb férfi és női főszereplőnek Thuróczy Szabolcsot és Ónodi Esztert választották.
A legjobb tévéfilmért és a legjobb tévéfilmes forgatókönyvért járó Magyar Filmdíjat a Trezor című történelmi thriller alkotói, Bergendy Péter rendező, Lajos Tamás producer és Köbli Norbert forgatókönyvíró vehették át a gálán. A legjobb tévéfilmes férfi főszereplő Anger Zsolt (Trezor) lett, a legjobb női főszereplő díját Szávai Viktória (A színésznő) nyerte.
A legjobb fényképezés díját a tévéfilmek között a Trezorért Nagy András, a televíziós sorozatoknál Marosi Gábor, az Aranyélet operatőre kapta. A legjobb vágás díját a tévéfilmeknél Király István (Trezor), a sorozatoknál Kiss Wanda (Aranyélet) nyerte. A legjobb mellékszereplőknek járó Magyar Filmdíjakat a tévéfilmeknél Tóth Ildikó (A színésznő) és Scherer Péter (Trezor), a sorozatoknál Danis Lídia és Végh Zsolt (Aranyélet) kapta.
A legjobb televíziós forgalmazású dokumentumfilm Bogdán Árpád alkotása, a Gettó Balboa lett. A legjobb ismeretterjesztő filmnek járó elismeréssel Mosonyi Szabolcs Vad Balaton című alkotását díjazták. A legjobb kisjátékfilmnek az Ostromot választották, a legjobb tévés animációs alkotás a Luther/Isten tenyerén? lett.
A Közönségdíj – Magyarország legnagyobb, 55 cm átmérőjű mézeskalács szíve azt a szívet mintázza, amit 1956-ban a Fővárosi Mozi Vállalat dolgozói adtak Törőcsik Marinak és Soós Imrének a Körhintában nyújtott alakításukért. A díjat a Gasztroangyal / Az eleven Húsvét című ismeretterjesztő film nyerte, a kisjátékfilmek közül a közönség a 25 dollárt szerette a legjobban.

A televíziós forgalmazású díjak nyerteseink teljes listája:
"
352,kultur,"Letűnt a délután, a fáradt
És búcsúzik az esti fény...
Kietlen és sivár a lelkem
És meg akarok halni én
– írta Szomorú ének című versében az egész életében szomorú Karinthy Gábor, Karinthy Frigyes első házasságából származó, idősebb fia, aki furcsa, szemüveges csodagyerekből lett a Nyugat harmadik nemzedékének tragikus sorsú, méltatlanul ismeretlen költője. Ígéretesen induló pályáját végül a skizofréniája és a depressziója – vagy ahogy ő fogalmazott: az ördöggörcs – törte derékba.
“Amit Juhász Gyula jelentett Babits és Kosztolányi mellett, az Karinthy Gábor egy korosztállyal később, József Attila és Radnóti Miklós mellett” – írta róla Benedek István, Benedek Elek unokája, aki gyerekkori barátból lett a költő pszichiátere, hosszú ideig egy házban is éltek. Benedek később őt örökítette meg a Fájdalomhercegként az Aranyketrec: egy elmegyógyosztály élete című művében, de jelentős részt róla szól Karinthy Márton (Karinthy Frigyes unokája, Karinthy Ferenc fia) Ördöggörcs című könyve is.
Karinthy Frigyes sokáig nem tudta feledni 32 éves korában elhunyt feleségét, Judik Etelt, akit még halála után egy évvel is szenvedélyes szerelemmel emlegetett Füst Milánnak: ""A csontváza többet ér nekem, mint az összes nők a világon...Gondold el: csak őrá, az ő testére tudok vágyni – s ő nincs már."" Füst szerint: ha Karinthy nem ismeri meg Judik Etelt, egész életében boldogtalan lett volna. Az első felesége elvesztése után az író összetörve így írt a naplójában: ""Egyedül, otthon, a lakásban, ahol meghalt. Úgy zokogok, mint egy tébolyult. Mi lesz velem? Nem lőhetem főbe magam, pedig ha van még boldogság a számomra, és van remény: annak a pillanatnak a reménye csak, amikor érzem majd: most vége.""
Karinthy Gábor az apja első, Judik Etel színésznővel kötött házasságából született, ám fiatalon elhunyt anyjáról felnőttkorára már semmilyen emléke nem maradt, még négyéves sem volt, amikor Etelt elvitte az 1918-as spanyolnátha-járvány. Karinthy Frigyes az első férje kezéről csapta le a Bogának becézett, már többgyerekes színésznőt, akivel aztán egy időre Berlinbe szöktek. “Apámat összetörte a veszteség; romantikus nagy szerelem volt, megszöktette anyámat első férjétől, Berlinben bujkáltak, bohémes boldogságban” – írta Karinthy Gábor a Bánat című, 1973-ban kiadott verseskötete végén megjelent önéletrajzában.
És hogy mennyire volt bohémes ez a boldogság? Füst Milán megfigyelése szerint még házasságuk hatodik évében is ""pajtáskodva, függetlenül és játékosan élnek együtt, mint a nagy gyerekek"". A pár állítólag (és ez most egy nagyon kövér állítólag) még pornográfnak minősíthető képeken is szerepelt együtt, Karinthy Frigyes pedig szerepet vállalt egy “Hogyan védekezzünk a nemi betegségek ellen” című felvilágosító filmben – erről Karinthy Márton ír kissé hitetlenkedve az Ördöggörcsben. (A történet forrását nem találtuk meg.) Az már valamivel biztosabban állítható, hogy a híres író egy ideig revolverrel közlekedett, tartva a felszarvazott férj felbukkanásától. És okkal félt tőle, a fegyverrel felszerelkezett férfi ugyanis napokon át üldözte, illetve egy alkalommal rettenetesen megverte őt.
Hogy milyen volt a rossz házasságából kiragadott Judik Etel, a Fájdalomherceg anyja? Erre Kosztolányi Dezsőné, azaz Harmos Ilona (egy másik színésznő, akit Karinthy korábban szintén szeretett) emlékezése ad érzékletes választ: “Bánat és kéj lengte körül. (...) Amikor megismertem, első férjével és három neveletlen gyermekével szállodában élt, anyagi és szerelmi zavarok közepette. Nappaljait kávéházakban töltötte, futó ismeretségeket kötött – állítólag – züllött férje tudtával és kívánságára. Mocsokban élt, de volt benne valami megható vágy a tisztaság után, és sok regényesség. Tanulatlan, sok nyomorúságban, testi szenvedésben, szülésben, abortuszokban, megaláztatásban megkínzott szépség, tehetetlen, tehetséges színésznő.”
Judik Etel elvesztése fájdalmas gyászt hozott Karinthy Frigyes életébe, aki naplójában egy alkalommal arról írt, hogy egyedül gyermekük, Gábor, miatt nem vetett még véget az életének. A korán megözvegyült író ezután egy ideig csak szédelgett a nők között, komolynak nem nevezhető kapcsolatok követték egymást, majd valamivel később az élete során nem kevés művészskalpot begyűjtő Böhm Aranka férje lett (sajnálta is magát érte rendesen), akinek már szintén született egy fia egy korábbi házasságából. Így aztán ez egy elég modern család lett:
“Akkor született az öcsém, Cini (Karinthy Ferenc). Apám feleségül vette Böhm Arankát, és úgy döntött, hogy lakjunk mind együtt, Kertész Tomi is, aki Aranka első házasságából született. (...) Arankát sose szerettem, Cinit első perctől fogva és mindig, pedig egészen más természet, mint én. Zárkózott, komor, szomorú voltam, félrehúzódó és magányos, ő pedig élénk, vidám, játékos” – írta Karinthy Gábor, aki okkal nem kedvelte mostoháját, az ugyanis előszeretettel rúgott bele nevelt fiába, hordta el minden hülyének, életképtelennek és minden másnak.
Gabi valahogy mindig kényes témának, fájdalmas tabunak számított a családban
– írta róla az Ördöggörcsben Karinthy Márton, aki szerint nagybátyját örökös titok és magány burkolta be, otthon is csak ritkán és keveset beszéltek róla.
Az önéletrajzában Karinthy Gábor maga is elismerte, hogy nem volt jó tanuló, egy-egy tárgyból olykor pótvizsgáznia is kellett. Környezete szemében különc, furcsa gyerek volt, visszahúzódó, pattanásos diák, aki önként száműzte magát az osztályterem utolsó padjába, ahol egyedül ült. “Az osztálytársaktól elkülönültem. Egy időben sehogy se tudtam fölkelni, mindennap elkéstem az iskolából. Eleinte szidtak, korholtak, kinevettek, de semmi sem segített – aztán megszokták.”
Karinthy Gábor ekkor már – 6-7 éves kora óta – javában verselt, hamarosan Heinét és Rilkét fordított (ezek elvesztek), barátaival – köztük Devecseri Gáborral és a későbbi ismert színésszel, Szendrő Józseffel – Hangszóró címen diáklapot csináltak. Az újságnak Babits Mihály is adott kéziratot, és itt jelentek meg először Karinthy Gábor versei is. Tizennyolc éves korában aztán közös kötete jött ki Devecseri Gáborral, verseit később a Szép Szó és a Nyugat is lehozta, első önálló kötete, az Étel és ital pedig 1937-ben jelent meg.
Az érettségi után a színészettel és a szerelemmel is próbálkozott. Egy nála jóval idősebb, elvált nőbe szeretett bele, Meitner Margitba, akinek a Svábhegyen volt villája, Karinthy Gábor oda is költözött hozzá.
Viszonozta szerelmemet, noha húsz évvel idősebb volt nálam. Nagyon boldogan éltünk. Később a szerelem elmúlt, de a barátság és a viszony még öt éven át tartott. Ekkor írtam a legszebb verseimet. Nem laktam már nála, albérletről albérletre vándoroltam, de rendszeresen följártam hozzá a Svábhegyre. Öt év után behívtak katonának, ő pedig kivándorolt Londonba – soha többé nem hallottam róla. Ő volt az egyetlen nő az életemben.
1938-ban elvesztette apját, majd 1939-ben behívták katonának, de fél év után inkább elengedték. “Összeestem, ideggörcsöm volt, szívgörcsöm. (...) Végül adtak egy papírt, amely szerint szívbajom miatt katonai szolgálatra alkalmatlan vagyok.” A második világháború évei nem sok jót tartogattak számára sem, a nyilas üldöztetés pedig a szorongásra hajlamos költő idegzetét még inkább megviselte. “Utcai razzián többször elfogtak, mert sohasem hordtam igazoló iratot magamnál. 44 decemberében a nyilasok felcipeltek a Svábhegyre, két hétig gyötörtek a Majestic Szállóban. (...) Ezekben az években keveset írtam, sokat éheztem. Sokszor szorongtam, kényszerek kínoztak, hallucináltam is. A nyilas üldözők még évek múltán is fel-feltűntek rémlátásaimban.”
A háború után a Fővárosi Könyvtárban (ami ma már Szabó Ervin nevét viseli) kezdett el dolgozni, bár a beszámolók szerint inkább csak vacakolt. Önéletrajzában ő maga is elismerte, hogy bár jó dolga volt, egyre romló állapota miatt ekkor már képtelen volt a munkájára összpontosítani. Benedek István a Beszélgetés ideges emberekről című könyvében így ír: “Rövid időre egy könyvtárban alkalmazták, kegyeletből. Könyvtárakban mindig sok sérült lélek talál menedéket, gondolták: fel se tűnik ott a fájdalomherceg különcsége. De feltűnt. Tétlensége nem, egyre fokozódó bizarrériája szemet szúrt. Amikor egy könyv kölcsönzése helyett a sarokba térdelt imádkozni, mégis jobbnak látták nyugdíjazni.”
Karinthy Gábor ezután néhány évre Badacsonyba költözött, azt remélve, hogy ott esetleg majd újra rátalál a szerelem, de nem így lett: bár élvezte a félrevonultságot, skizofréniája idővel elhatalmasodott, így idegszanatóriumba került, előbb Budapesten, majd Intapusztára, a barátja, Benedek István által vezetett intézetbe, ahol éveket töltött. Innen Benedekékkel egy közösen vásárolt budai villába költözött. “Szeretem őket, a házat, a kertet, ritkán mozdulok ki hazulról.” Itt élt egészen 1974. novemberében bekövetkezett haláláig. Magányosan, utód nélkül hunyt el 59 éves korában.
A nemrég boltokba került könyv Karinthy Gábor legteljesebb verseskötete, amely az eddigi kiadásokban szereplő kilencvenkét vers mellett további hetvenhat olyat tartalmaz, amelyek önálló kötetben még sosem láttak napvilágot. A kötetet összeállító Kőrizs Imre folyóiratokból, antológiákból, napilapokból, valamint kéziratokból gereblyézte össze a korábban kiadatlan műveket. “Szilágyi János György, a világhírű ókortudós, a gyerekkori barát 2016-ban halt meg, az ő hagyatéka nemrég került a Petőfi Irodalmi Múzeumba, és vált kutathatóvá. Nagy szerencse, hogy precízen elpakolt és megőrzött mindent” – mondta az Indexnek.
Kőrizs Imre egyébként még egyetemista korában találkozott először Karinthy Gábor költészetével:
A legjobb barátom idézgette az egyik versét, önironikusan, amikor azt vetették a szemére, hogy lusta: „Ti úgy hívjátok: renyheség, / én úgy hívom, hogy: bánat”.
Arra a kérdésre, hogy jó költő volt-e Karinthy Gábor, a kötet szerkesztője így válaszolt: “Babits nem közölt akárkit a Nyugatban, és József Attila Szép Szójában megjelenni sem volt akármi. Az apja is azt mondogatta: a családban Gabi a költő. Szóval jó költő volt. És ezt tudta is magáról.” Hogy ehhez képest miért nem lett mégis sokkal ismertebb Karinthy Gábor, arról Kőrizs szerint a fennmaradt verseinek száma tehet. “A mennyiség a költészetben is számít, és eddig túl kevés versét ismerték ahhoz, hogy egyáltalán a költők közt emlegessék. Azt mondják, tíz-tizenkét nagy vers kell a halhatatlansághoz – de hogy ezeket észrevegyék, kell még legalább három kötetnyi nem olyan nagy vers is. Az eddig ismert kilencvenkettő nagyon kevés. Nem is adott ki rendes kötetet: amikor 1973-ban Bánat címmel megjelentek a versei, két esszé meg egy csomó műfordítás is bekerült a kötetbe, és még így is vékony maradt.”
Kőrizs Imre arról is mesélt, hogy mekkora döbbenetet okozott, amikor egy irodalmi vetélkedőn valaki felismerte Karinthy Gábor egyik versét. “A kutatómunka közben elküldtem a barátaimnak néhány olyan darabot, amit találtam. Várady Szabolcs az egyiket, az Éjfél utolsó két versszakát rögtön fel is adta egy irodalmi vetélkedőn. Az egyik néző azonnal megfejtette, pedig a verset nem ismerhette, hiszen vagy hetven évig egy nem különösebben olvasott folyóirat lapjain porosodott. Amikor megkérdezték, hogyan találta ki a szerzőt, azt válaszolta: őrült költő, de nem József Attila.”
Magány és csorbítatlan éji csend,
A léttelenbe olvadok.
Eltűnt a szerves, mozgalmas világ,
Ó, ki vagyok és hol vagyok?
.
Hiába vizsgálgatom kezeim,
Ujjaim oly idegenek.
Arcom helyére másik arc került,
Szemgödreimbe más szemek.
.
Mint föld csuszamlik ferdén talp alól,
Siklik le saját életem...
Hátamra nyomja hűvös tenyerét
És hintáztat a félelem...
A most megjelent kötet nem titkolt célja, hogy Karinthy Gábor költészetét a helyére – mindenekelőtt a magyar versbarátok könyvespolcára – tegye. Kőrizs szerint a Nyugat harmadik nemzedékéhez tartozó Karinthy Gábor épp olyan tisztán, kicsit újklasszicista módra verselt, mint kortársai, Radnóti Miklós, Jékely Zoltán, Weöres Sándor és Vas István, vagy a kilenc évvel idősebb József Attila. “A magyar irodalomtörténetben nem olyan elterjedt a katasztrofizmus elnevezés, de a lengyelben igen: az ilyen költők a szimbolizmushoz, a szecesszióhoz, a neoromantikához, a dekadenciához nyúlnak vissza, kedvelik a kötött formákat, és jellemző rájuk a groteszk látásmód. Ez a leírás Karinthy Gábor sok versére illik” – magyarázza.
Kőrizs Imre azt is kiemeli, hogy Karinthy Gábor élete során nagyon sokféle verset írt. “Nagyon jó volt a dal műfajában, de gondolatai is voltak. Ez a kettő csak a legnagyobbaknál jár kéz a kézben. Ebben is József Attilára emlékeztet. De egy-egy versen belül is sokszor vannak éles váltások” – emeli ki. Karinthy Gábor költészetét egyébként gyakran mérték József Attiláéhoz (bár versei Pilinszky Jánost inkább Rilkére emlékeztették, nem véletlenül, hiszen fordított tőle), Benedek István a hatvanas években írt Beszélgetés ideges emberekről című munkájában például úgy ír:
Szép, szomorú verseket írt, s hogy igazán a „magyar líra fájó csókja” égett ajkán, az kiderült abból a verseskötetéből – az egyetlenből –, amelyet 1937-ben a Nyugat kiadott. 23 éves volt ekkor a fájdalomherceg, méltán hittük, hogy József Attila versenytársa lesz a költészetben; sajnos csak a betegségben lett az.
Kosztolányi Dezső fia, az idegbeteg és alkoholizmusra hajlamos Kosztolányi Ádám szintén tagja volt a fiatal Karinthy Gábor baráti körének (a gimnáziumi lapjukban jelent meg egyetlen komoly verse is), ő így emlékezett vissza rá: “Álomvilágban élt, ami talán nem lett volna baj, ha álmai szépek lettek volna. De többnyire lidércesek voltak.”
Karinthy Gábor vélhetően tényleg az ördöggörcs miatt nem válhatott klasszikussá, bár a depressziója és a skizofréniája mellett szervi bajokról, szívbetegségekről is olvasni vele kapcsolatban. De hogy mi az az ördöggörcs? “Orvosi nyelven talán gátlásnak nevezik. Ez a lélek-gátlás másoknál fiatalkorban elmúlik, nálam egy kicsit sokáig megmaradt.
Amíg az ember lelkén ott ül az ördög, addig nem tud sem alkotni, sem szeretni, sem szabadon élni
– idézte Karinthyt Benedek az Aranyketrecben.
A kötet szerkesztője Karinthy Gábor elfeledettsége kapcsán megjegyzi: “1937 után harminchat évig nem jelent meg kötete: ennyi idő alatt kit nem felejtenének el? Személyes ismerősei, kortársai halála után kicsiny szektájának alig volt utánpótlása. Somlyó György, aki szintén gyerekkori barátja volt, olyan verssel búcsúzott tőle, amiben azt írja, hogy hosszú idő után tulajdonképpen a halála volt az első életjele.”

 (Borítókép: Karinthy Ferenc és Karinthy Gábor az ötvenes években. Forrás: Kritika 32. (2003) / Arcanum adatbázis / Arcanum Digitális Tudománytár) 
"
353,kultur,"Pár hónappal azután, hogy a Zöld könyv nyert az Oscar-gálán, a rendezője, Peter Farrelly már új filmen dolgozik. Hogy mi lesz a címe és mikor mutatják be, azt egyelőre nem tudni, ami biztos, Joanna Molloy és John “Chickie” Donohue The Greatest Beer Run Ever: A True Story of Friendship Stronger Than War című könyve alapján készül, és Donohue életéről szól majd. A férfi 1967-ben úgy döntött, elutazik Vietnamba, hogy megkeresse néhány iskolai barátját, akik ott szolgáltak éppen - írja a Variety. 
Nem meglepő, hogy Farrelly egy újabb utazós filmet forgat, hiszen ezek már a védjegyévé váltak, és a legutóbbival ugye jó pár szakmai elismerést is begyűjtött. 
Nem tudom, miért alakult ez így, de biztos, hogy nem tudatosan: nem úgy dolgozom, hogy „tegyünk azért egy nagy utazást is a filmbe, mert nincs is annál jobb”, sőt, ha ennek tudatában lettem volna, ki is hagytam volna, mert nem akarom mindig ugyanazt csinálni. De mit csináljak, erről szólt a történet
            
- nyilatkozta nekünk, amikor a Zürichi Filmfesztiválon készítettünk vele interjút a Zöld könyv miatt."
354,kultur,"Mozipremier, duplaalbum, díszdoboz - nagyjából ezek voltak az állomásai annak a folyamatnak, amikor egy nagyon híres zenész egy nagyon extravagáns filmes projektet hozott létre. Legalábbis a fizikai állomásai, amikből aztán 2019-re szinte az összes elsorvadt, a duplaalbumból Spotify-stream lesz, a díszdobozból böngésző, a mozipremierből meg a nagy büdös semmi. Ez nem feltétlenül jelenti azt, hogy régen minden jobb volt: obszcénul gazdag emberként nyilván nem a mozibevételek számítanak, meg a kritikák, hanem egy minél nagyobb besöprés a popkultúra asztalán, egy olyan felületen, ahol gyakorlatilag képtelenség megbukni. És ahol tízmilliók nézték azt is, hogy Sandra Bullock bekötött szemmel szerencsétlenkedik gonosz idegen erők megszállása után.
Megannyi monopólium kiépítése után a Netflix bevásárolt a legnagyobb sztárok koncertjeiből: szerepelt az utóbbi években náluk Taylor Swift, Justin Timberlake és Bruce Springsteen is, bár az utóbbi egy egyszemélyes Broadway-előadás felvétele volt, nem pedig egy stadionkoncert. De egyik sem volt olyan, mint a Homecoming, amiért a cég állítólag kőkemény 60 millió dollárt csengetett ki.
Az meg végképp biztos, hogy egyik sem olyan, mint a Guava Island. Donald Glover, azaz zenésznevén Childish Gambino a korai rappelései és a későbbi funklemeze után 2018-ban kihozta a This Is America című számát és klipjét, ami az év egyik legmeghatározóbb popkulturális pillanatává nőtte ki magát. A kisfilm erőszakos volt, de rejtélyes, lenyűgöző, ugyanakkor dühítő is, tele volt kegyetlen gyilkosságokkal, szemkápráztató koreográfiával, többszöri megnézésre sem tisztuló részletekkel, és olyan jelölőkkel, amik vagy egy nagyon konkrét dologra, vagy egy nagyon általánosra utaltak. Vagy egyikre sem. A This Is America hatásáról és hátteréről itt írtunk egy hosszabb anyagot, de a csápjai egészen 2019-ig elértek, azaz egész pontosan április 12-ig, amikor Childish Gambino fellépett a Coachellán, és nem sokkal később az Amazon Prime kínálatában megjelent egy 55 perces film, Gloverrel, Rihannával, és a Fekete Párducból ismerhető Letitia Wrighttal a főszerepben. A címe: Guava Island. A rendező: a This Is Americát és az Atlanta című Glover-sorozatot is rendező Hiro Murai.
A Guava Island a címben szereplő, képzeletbeli szigeten játszódik (a való életben Kubában forgatták), és teljes mértékben fikciós alkotás, kitalált karakterekkel, történettel és egy meglehetősen elcsépelt alaphelyzettel. Guava egy aprócska sziget a tenger közepén, ahol virágzik a selyembiznisz, de annyira, hogy gyakorlatilag az egész lakosság rabszolgamunkában dolgozik egy vállalat gyáraiban. Az egyetlen szórakozásuk Demi (Donald Glover) rádióműsora. Demi éppen egy fesztivált szervez, amivel az egész szigetet szórakoztatni szeretné, de a ruhavállalat nem nézi jó szemmel, hiszen akkor következő napra szabadságot vennének ki a munkások. Demi a barátnőjével, a terhes Kofival (Rihanna) úgy dönt, hogy megtartja a fesztivált, de a saját élete kerül ettől veszélybe.
A Guava Island olyan, mintha a This Is Americát átpakolták volna egy egzotikus szigetre, majd rétestésztaként kinyújtották volna tízszeres hosszúságúra, de mindent, ami abban rejtélyes, többértelmű, vagy legalábbis érdekes volt, nyomtalanul kiradíroztak volna. A Guava Island egy nagy kirohanás az elnyomó kapitalizmus ellen, amiben a tisztalelkű művész csak a közösségért szeretne tenni valamit, de azt sem hagyja a gonosz nagyvállalat, mindez tényleg borzasztóan hangulatos és gyönyörű képekkel, de félamatőr szereplőkkel, vagy profikkal, akik képességeit ki sem használják rendesen. Glover van szinte az elejétől a végéig a középpontban, előadja több Childish Gambino-számát is (Summertime Magic, Feels Like Summer, és persze This Is America), de a barátnője szerepében Rihanna egy háttérvokált sem kap. A kubai helyszínválasztás is megkérdőjelezhető, van abban valami bizarr, hogy multimilliomos szupersztárok letáboroznak szegény embereket játszani egy olyan országban, ahol hivatalosan az Amazonon meg sem lehet nézni az elkészült filmjüket, mert nem elérhető a szolgáltatás. És ahonnan a lakosság évtizedek óta úszva próbál menekülni a megvalósult szocializmus elől.
A karib-tengeri akcentussal kacérkodó Glover sem igazán segít a dolgon, valamint az sem, hogy a This Is Americából ismerős karakterét, a gúvadó szemű, szakállas, félmeztelen, lendkerekes táncmozgású figurát hozza szinte minden egyes zenés betétben, és ami ott rémisztő vagy vészjósló volt, az itt néha csak elhasznált és így nevetséges lesz. Rihanna szerepeltetését tényleg nem indokolhatja a szívességen és a nyaralási lehetőségen kívül semmi. És valahogy az 55 perc is különös hossz egy ilyen filmnek, a cselekményéhez képest túl terjengős, és az az érzésünk, hogy tele van felesleges jelenetekkel. A befejezése viszont annyira hirtelen érkezik, mintha egy teljes hosszúságú filmből levágták volna a finálét. Ez a különös érzés a Guava Island egészére is igaz, mintha valahogy a szándék zavaros maradt volna a sok külsőség - főleg Glover önajnározása - alatt.
Egészen másfajta önajnározás Beyoncé koncertfilmje. A Guava Island megjelenése előtt szinte napra pontosan egy évvel az énekesnő lett az első fekete nő, aki az Egyesült Államok legnagyobb zenei fesztiváljának, a Coachellának a főfellépője lehetett, ő pedig több hónapon át készülve tervezte (kétszer, két hétvégén előadott) műsorát. Több tucat táncos, énekes, dobos, fúvós, meglepetésvendégek, egy hatalmas lelátó, jelmezek, sztárvendégek, iszonyatos mennyiségű tánc, ének, és igen, seggrázás, de minden akkora erőbedobással és vehemenciával, hogy a koncertjét félúton megszakította felvételről DJ Khaled hangja, aki bemondta, hogy mostantól ez nem Coachelle, hanem Beychella. És lehet, hogy az élő fellépés egyszeri (pontosabban kétszeri) és megismételhetetlen volt, a Homecoming című filmmel örökké fog élni. Azzal a Homecoming című filmmel, amit Beyoncé írt, rendezett, és előtte hónapokig tervezett.
A Homecoming koncertfilm és dokumentumfilm egyszerre, a hangsúly inkább az előbbin van: a Coachellán előadott két fellépés van összevágva, a stratégiai pontokon elhelyezett megszakításokban pedig régebbi felvételeket láthatunk arról, Beyoncé hogyan is készült ezekre.
Amikor elhatároztam, hogy fellépek a Coachellán, nem a virágkoronámat vettem elő a fiókból, hanem azt éreztem fontosnak, hogy elvigyem a kultúrámat oda
- mondja egy ilyen dokumentumfelvételben az énekesnő, és ez maradéktalanul sikerül is neki, a kultúra alatt pedig a fiatalok és a polgárjogi aktivizmus kultúráját érti, a színpadon pedig keveri a tradicionálisan fekete iskolák rituáléit (dobolás, a lelátók) olyan, felvételről leadott megszólalókkal, mint Nina Simone, Malcolm X, vagy Maya Angelou. Felhívja maga mellé a Destiny’s Child másik három tagját, a húgát, Solange Knowlest, és a férjét, Jay Z-t is, akinek a félrelépését részletesen dokumentálta a Sorry című számban. A Homecoming egy nagy művészeti performansz, amiben keverednek a hatalmas, általános megállapítások a legszemélyesebb vallomásokkal.

Nehéz nem Beyoncé lézerpontosságú, kíméletlen hatékonyságának bűvkörébe kerülni, még akkor is, ha speciel a dalai hidegen hagynak. Irigylésreméltó a kitartása, az ambíciója, és a tenni akarása. És az is, ahogy önmagához képest nyíltan beszél arról, hogy honnan is kellett felállnia, hogy ezt a filmet elkészítse: amikor megszülettek az ikrei, közel 100 kilós volt. Az ikrek császármetszéssel születtek, de amint felépült, már elkezdett próbálni. Le kellett fogynia, úgyhogy megvonta magától a szénhidrátokat, a tejtermékeket, a húst, a cukrot. “Annyira éhes vagyok” - mondja, amikor éppen egy almát majszol. Egyik próbán az ájulás szélére kerül. Ezek a jelenetek nagyjából a Homecoming felénél vannak, úgyhogy már egy órája nézhettük a kőkemény koreográfiákat lenyomó Beyoncét, amikor szembesülünk azzal - vagy legalábbis az általa engedélyezett jelenetekkel -, hogy miket vállalt azokért a mozgásokért. Ezekről már korábban is beszélt, szóval nem meglepetés egyik mondat sem, de a film kontextusában még erősebbnek hatnak.

Beyoncé a stábjával az előadások minden egyes részletét hosszasan tervezte és tesztelte, az énekesnő állítása szerint nincs olyan részlet, a táncosok ruháin szereplő felvarróktól kezdve a színekig, ami ne igazodna egy koncepcióhoz. Csak az a kár, hogy magukba a koncertfelvételekbe mintha kevesebb energiát fektetett volna. Nem a műsorra gondolok, hanem arra, ahogy felvették őket: a mozgások, a dalok, a vokálok, a táncosok, a csúcspontok mind emlékezetesek, csak nincsenek emlékezetesen megörökítve, mintha egy egyszerű koncertközvetítést néznénk, ahol pont koncepció nélkül váltakoznának a fekete-fehér és a celluloidra forgatott, otthoni videókra emlékeztető felvételek. Ettől lesz a Homecoming kicsit gyengébb koncertfilm, mint film. De nem tudok elképzelni más popsztárt, aki ezt ilyen minőségben Beyoncé után tudná csinálni.

A Homecoming a Netflixen, a Guava Island az Amazon Prime Video szolgáltatásán érhető el.


 (Borítókép: Beyoncé a Homecoming című filmben. Fotó: Courtesy of Parkwood Entertainment / Netflix) 
"
355,kultur,"A New York Times csütörtöki lapszámában jelent meg egy karikatúra, amelyen az izraeli miniszterelnök, Benjamin Netanjahu vakvezető kutyaként jelent meg, a nyakörvén egy Dávid-csillag lógott, és a póráz végén a vaknak ábrázolt Donald Trump követte. A kép alighanem arra próbált utalni, hogy az izraeli elnökválasztás előtt Trump különféle kedvezményeket tett Izraelnek, például az USA hivatalosan elismerte az elfoglalt Golán-fennsíkot Izrael részének.
A kép nem túl meglepő módon nagy felháborodást keltett, így a New York Times eltávolította az oldaláról, és kiadott egy nyilatkozatot, amelyben bocsánatot ugyan nem kérnek, de hibának nevezik a karikatúra közlését.
A New York Times nemzetközi kiadásának csütörtöki számában található politikai karikatúra antiszemita szimbólumokat tartalmazott. (...) A rajz bántó volt, és hibás döntés volt közölni
- írták a Twitteren, hozzátéve, egy szerkesztői jegyzet a lap hétfői számában a témával fog foglalkozni.
An Editors' Note to appear in Monday’s international edition. pic.twitter.com/1rl2vXoTB3"
356,kultur,"Hiába ítélték el azért, mert súlyosan bántalmazta akkori barátnőjét, Rihannát, hiába folyik ellene nyomozás nemi erőszak miatt, Chris Brown akkor sem hajlandó elviselni, hogy valaki zaklatónak nevezze. Finoman szólva sem.
LÚZEREK! Pont az ilyen emberekről gondolom, bárcsak lépnének le egy gyorshajtó, elmebetegekkel teli busz elé. Aljaskodjatok csak tovább a saját bizonytalanságotok és gyűlöletetek miatt. FEKETE VAGYOK ÉS BÜSZKE. TUDOM, FÁJ, HOGY TI CSAK KÜSZKÖDTÖK A SAJÁT ÉLETETEKBEN, MIKÖZBEN AZ ÉN SIKEREMET KELL NÉZNETEK. Ti még csak a másodikak sem vagytok. (EMLÉKEZZETEK, a második hely is csak annyit jelent, hogy TI VESZÍTETTETEK ELŐSZÖR!) SZÉP NAPOT, PARASZTOK!
Ezt kommentelte a Chvrches együttes egyik posztja alá Instagramon Chris Brown, írja a Pitchfork.
            
A ""vita"" előzménye, hogy a Chvrches nemrég kiadott egy közleményt, elítélve azt, hogy Marshmello, akivel nemrég ők is együtt dolgoztak, Tygával és Chris Brownnal fog közösen felvenni egy single-t. ""Szeretjük és tiszteljük Mellót mint embert, de az, hogy valaki olyan emberekkel dolgozik, akik szexuális ragadozók vagy zaklatók, lehetővé teszi, megbocsátja és végeredményben hallgatólagosan támogatja is az ilyen viselkedést"" - írták. Ez után kommentelte a fentieket Brown.
A Chvrches énekesnője, Lauren Mayberry azóta posztolt egy képernyőfotót, amely azt mutatja, milyen gyalázkodó üzeneteket kapott azóta. ""Az internet dühös férfijai nevezhetnek, aminek akarnak. Attól még azt gondolom, a családon belüli erőszak rossz"" - tette hozzá.
Chris Brown több alkalommal is összeütközésbe került az igazságszolgáltatással azóta, hogy 2009-ben beismerte, súlyosan bántalmazta akkori barátnőjét, Rihannát. Öt év próbaidőre felfüggesztett börtönbüntetésre és 180 napos közmunkára ítélték, a próbaidő 2015-ben járt le. Brownt azóta többször is őrizetbe vették, egyszer egy férfire támadt 2014-ben, máskor Las Vegas-ban vádolták azzal, hogy megvert egy nőt, tavaly pedig egy koncert után tartóztatták le könnyű testi sértés miatt. Januárban nemi erőszak gyanújával tartóztatták le, és bár kiengedték, továbbra is nyomozás zajlik ellene."
357,kultur,"2012-ben jelent meg Szabó Győző Toxikoma: tíz év drogvallomásai című önéletrajzi könyve, amiben a közismert színész írta meg, hogyan lett az elszabadult bulikból pokoljárás, és hogyan tudott visszafordulni a halál küszöbéről. A Blikk úgy tudja, hogy a könyvből film készül, amire a napokban adott 370 millió forint támogatást a Magyar Nemzeti Filmalap.
A filmet Herendi Gábor fogja rendezni, aki 2001-ben Szabó Győzőnek ultimátumot adott: vagy leszokik, vagy nem játszhat a Valami Amerikában. A színész inkább az előbbit választotta, bevonult az Országos Pszichiátriai Intézetbe egy hónapra, amiből egy hetet a zárt osztályon töltött. A Valami Amerika aztán megváltoztatta az életét, egy csapásra ismert és sikeres lett.
Bár szó volt róla, hogy önmagát alakítsa a filmben, a lap úgy tudja, hogy mégsem vállalta el a felkérést, mert nem szeretné újra átélni élete legnehezebb időszakát. Szabó Győzőt így Molnár Áron fogja alakítani a júliusban kezdődő forgatáson.
Szabó Győző sok minden más mellett a drogos időszakáról is beszélt az Index podcastjában:"
358,kultur,"Sötétedés után mászkálni egy bezárt állatkertben elég jó mókának tűnik, pláne, ha be tudunk jutni olyan helyekre is, ahová az egyszerű látogatók nem tehetik be a lábukat. Ha pedig mindeközben megdöbbentő sztorikat hallhatunk egy hozzáértőtől, az még jobb. Pontosan ezt kínálja a Budapesti Állatkertben tartott esti séta.
Az Állatkerti Alapítvány által szervezett esemény kapuzárás után kezdődik, nagyjából 2-3 órás, és remek móka. Bár a sötétben elég nehezen tudtam fényképezni, azért megpróbálom megmutatni, mire számíthatnak, ha befizetnek a sétára."
359,kultur,"Bacsó Péter A tanú című filmjének eredeti, cenzúrázatlan változatát vetítik a cannes-i filmfesztiválon – írja az MTI a filmfesztivál szervezőire hivatkozva pénteken.
Jancsó Miklós Szegénylegények, Makk Károly Szerelem és Fábri Zoltán Körhinta című alkotásai után a Magyar Nemzeti Filmalap által restaurált magyar filmklasszikust a cannes-i filmfesztivál Cannes Classics című hivatalos programja mutatja be.
Bacsó Péter 1969-ben forgatott alkotásával a rendszerváltás után 30 évvel egy olyan film kerülhet a nézők elé, amely a leváltott szocialista diktatúra szimbólumává vált. Az elkészítése után tíz évre dobozba zárt alkotást 1981-ben vetítették először Cannes-ban, és ezután 32 országban mutatták be. 
            
A filmalap közleménye emlékeztet arra, hogy a forgatás és a sorozatos leállítások, az egyes jelenetek kivágatása és a hozzáforgatások jellegzetes egyezkedési folyamatot jelentettek a hatvanas évek végén az alkotók és a hatalom között.
A fennmaradt egyetlen cenzúrázatlan korabeli kópia alapján, a digitális technika segítségével most lehetővé vált az eredeti változat rekonstrukciója. A kivágott részeket – amelyek közül többnek az eredeti negatívja a Mafilm raktárából került elő hosszú kutatómunka során – a Filmlabor hiánytalanul be tudta illeszteni filmbe, és „hozzáfényelni” a mindenki által ismert verzió restaurált anyagához. Ennek köszönhetően kiváló minőségben lesz látható a cenzúrázatlan változat. 
A film teljes körű, 4K felbontású restaurálása a Filmalap igazgatóságaiként működő Filmarchívum és Filmlabor közös munkája, 30 szakember részvételével és a Magyar Operatőrök Társasága közreműködésével valósult meg."
360,kultur,Tizedik alkalommal rendezik meg a Budapest Folk Festet május 22-25-ig - írja az MTI.
361,kultur,"Rekordbevétellel, 60 millió dolláros (17 milliárd forintos) jegyeladással kezdődött meg csütörtökön a Bosszúállók: Végjáték című Marvel-szuperhősfilm forgalmazása az észak-amerikai mozikban – jelentette be a produkciót gyártó Walt Disney filmvállalat az MTI híre szerint.
A Marvel-film megdöntötte a korábbi nyitóesti rekordot, amelyet a 2015-ben bemutatott Star Wars – Az ébredő erő című film tartott 57 millió dollárral.
A Bosszúállók: Végjátékban, amely 22 Marvel-szuperhősfilm végére tesz pontot, a közönség olyan közkedvelt hősökkel találkozhat, mint Vasember, Thor és Fekete özvegy. A film a tavaly bemutatott Bosszúállók: Végtelen háború történetét folytatja, amelynek végén számos Marvel-hős vált porrá. A Végjátékban a túlélők a szupergonosz Thanos ellen küzdenek. A főszereplők között van Robert Downey Jr., Chris Hemsworth és Scarlett Johansson.
            
A Bosszúállók: Végjáték a premier után kedvező kritikákat kapott: a véleményeket összegző Rotten Tomatoes honlapon 97 százalékos a pozitív tetszési indexe, és mi is szerettük.
A film Kínában is rekordbevétellel, 523 millió jüannal (78,2 millió dollár) nyitott."
362,kultur,"Britney Spears elhagyta azt a pszichiátriai intézetet, ahová még március végén vonult be, hogy kicsit rendbe tegye magát – tudta meg a CNN egy az énekesnőhöz közeli forrástól.
A 37 éves énekesnő a hónap elején jelentette be az Instagramon, hogy nehéz időszakon van túl, ezért egy kis ""me-time""-ra (én-időre) van szüksége, amit egy ideggyógyintézetben tervez eltölteni.
Spears egy harmincnapos programra jelentkezett be, amely a hírek szerint péntekre véget is ért. 
            
Két nappal korábban az énekesnő szintén az Instagramon jelentkezett, és beszélt arról, hogy a családja nehéz időket élt át, ő azonban erősnek érzi magát – ezt aztán egy újabb posztban szemléltette, amelyben már a konditeremben láthattuk, súlyokat emelve.
 I wanted to say hi, because things that are being said have just gotten out of control!!! Wow!!! There’s rumors, death threats to my family and my team, and just so many things crazy things being said. I am trying to take a moment for myself, but everything that’s happening is just making it harder for me. Don’t believe everything you read and hear. These fake emails everywhere were crafted by Sam Lutfi years ago... I did not write them. He was pretending to be me and communicating with my team with a fake email address. My situation is unique, but I promise I’m doing what’s best at this moment 🌸🌸🌸 You may not know this about me, but I am strong, and stand up for what I want! Your love and dedication is amazing, but what I need right now is a little bit of privacy to deal with all the hard things that life is throwing my way. If you could do that, I would be forever grateful. Love you ❤️❤️❤️
 Britney Spears (@britneyspears) által megosztott bejegyzés, Ápr 23., 2019, időpont: 6:30 (PDT időzóna szerint)
Amikor a családi életéről beszél, az énekesnő valószínűleg apja és menedzsere, a súlyosan beteg Jamie Spears állapotára gondol, aki januárban életmentő műtéten esett át, de még további kezelések várnak rá."
363,kultur,"2020-ban életrajzi könyv jelenik meg Tim Bergling, művésznevén Avicii életéről – jelentették be néhány nappal a tavaly elhunyt svéd dj halálának első évfordulója után.
A könyv szerzője Måns Mosesson svéd újságíró, aki minden idők egyik legjobb Avicii-cikkét írta meg nemrég a Dagens Nyheter svéd napilap számára. A kötet a szintén svéd Albert Bonniers Förlag kiadó gondozásában jelenik majd meg.
A könyvből származó bevételek a Tim Bergling Alapítvány kasszájába mennek majd, amelyet azért hozott létre a család, hogy olyan szervezeteket támogasson, amelyek a mentális betegségek és az öngyilkosságok megelőzésén dolgoznak.
            
Avicii utolsó, posztumusz albuma, a Tim június hatodikán fog megjelenni, egy SOS című, Aloe Blacckel jegyzett szám pedig április első fele óta már hallható róla. A család az album bevételét szintén a Tim Bergling Alapítványnak ajánlotta fel.
(via NME)"
364,kultur,"Rami Malek és Ana de Armas lesznek az új James Bond-film, A Bond 25 főszereplői - számolt be róla az MTI.
A Bond 25-ben ismét Daniel Craig alakítja a híres kémet, aki a 2006-os Casino Royale óta játssza a filmtörténet leghíresebb titkosügynökének szerepét. Őt láthattuk eddig a Skyfallban, a Fantom visszatérben és a Quantum csendjében is, a CNN szerint pedig ebben a filmben fog utoljára feltűnni James Bondként.
Craig mellett a két főszerepet Rami Malek (Bohém rapszódia, a Mr. Robot sorozat) és Ana de Armas (Szárnyas fejvadász 2049) kapta, a filmet pedig a kirúgott Danny Boyle utódja, Cary Joji Fukunaga rendezi. Fukunaga többek között a 2017-es Az forgatókönyvírójaként és a Beasts of No Nation című háborús film rendezőjeként ismert, illetve ő rendezte a True Detective első évadának összes részét is.
            
A történet szerint a Bond 25-ben a brit titkosügynök már visszavonult, nyugalmát azonban megzavarja egy régi CIA-s barát (Jeffrey Wright - Westworld), Felix Leiter, aki Bond segítségét kéri, ugyanis a film főgonoszának (Rami Malek) valamilyen új, veszélyes technológia került birtokába. Az eddigi James Bond filmekhez hasonlóan most is új Bond-lány jelenik meg Armas személyében. A film bemutatója pedig 2020. április 8-án várható az Egyesült Államokban."
365,kultur,"Idén hetedik alkalommal rendezik meg a Tájházak napja című országos rendezvénysorozatot április 27–28-án. A rendezvény célja, hogy felhívja a figyelmet a meglátogatható tájházak értékeire, tavaszi-nyári programjaira. Az eseményhez országszerte összesen 80 tájház csatlakozott."
366,kultur,"Mats Malm, a Göteborgi Egyetem irodalomelméleti professzora, a svéd barokk irodalom szakértője lett az irodalmi Nobel-díjakról döntő Svéd Akadémia új vezetője, írja az MTI a pénteki bejelentés nyomán.
Az 54 éves Malm június 1-jén veszi át az állandó titkár tisztségét a posztot ideiglenesen betöltő Anders Olssontól, vagyis a jövőben ő lesz a Svéd Akadémia szóvivője, valamint ő fogja bejelenteni az irodalmi Nobel-díjasok nevét is.
A korábbi állandó titkár, Sara Danius (aki az első nőként töltötte be a vezető tisztséget) egy éve, a testület tekintélyét megtépázó botrányok tetőpontján mondott le, nemrég pedig az akadémiából is kilépett.
Mats Malm decemberben lett az akadémia tagja, a mostani titkárrá választásakor pedig azt ígérte, hogy folytatni fogja ""a megújulás létfontosságú munkáját"", vagyis megpróbálja helyreállítani a testület renoméját.
A botrány középpontjában álló Jean-Claude Arnault két év börtönt kapott, mostanra pedig látszólag lecsillapodtak a kedélyek, több új taggal gyarapodott az akadémia, amelynek szabályzata is megújult.
Miután tavaly az akadémiát megrázó szexuális zaklatási és kiszivárogtatási botrány miatt nem hirdettek irodalmi Nobel-díjast, idén, október 10-én, két díjat is kiosztanak: az idei díjazott mellett a tavalyit is bejelentik majd.
A Svéd Akadémiát III. Gusztáv svéd király alapította 1786-ban, és 1901 óta ítéli oda az irodalmi Nobel-díjakat."
367,kultur,"Agyvérzés után kómába esett John Singleton, a Fekete vidék és a Halálosabb iramban rendezője, írja az MTI. Az 51 éves filmes az egy hete történt agyvérzése óta nem tud magáról gondoskodni.
A TMZ birtokába került bírósági végzés szerint: John Singleton anyja, Sheila Ward egy Los Angeles-i bírósághoz fordult az átmeneti gyámság megszerzéséért, hogy képviselhesse fia jogait."
368,kultur,"Legnagyobb meglepetésére saját magát ismerte fel egy Brazíliában élő nő a Magyar Állami Operaház hirdetésein, írja a 24.hu egy brazil portál, a Globo.com cikke nyomán.
A 23 éves, török származású Elif Ozer egy Magyarországon tartózkodó ismerősétől tudta meg, hogy a budapesti Opera keresztény évadának arca lett. A turista le is fényképezte neki a metróban talált plakátot, ő azonban eleinte azt hitte, hogy csak meg akarják viccelni.
A São Pauló-i nő szerint egyszerre vicces és ijesztő, ami vele történt. Elmondta: a plakáthoz felhasznált fotója nyilvános ugyan a Facebook-oldalán, ő azonban el sem tudja képzelni, hogy talált rá az ügynökség, amelyik a hirdetést készítette.
A plakát tervezője egyébként módosított a fényképen: a fiatal feminista fülbevalóját egy méretes feszületre cserélték, ami egyértelmű utalás az Opera kereszténység tematikájának szentelt, 136. évadára.
Elif Ozer arca egyébként nem csak a plakátokon szerepel, ott van az Operaház honlapján, valamint ez az intézmény Facebook-oldalának borítóképe is – az alatta lévő kommentekben már többen is felhívták a figyelmet a furcsaságra.
Az Operaház később a hírre reagálva azt közölte: a kreatív arculatukat tervező cég egy közösségi alapú stockfotó-oldal, a Pexels.com ingyenesen hozzáférhető képeit használta fel, tehát nem ők hibáztak, hanem vélhetően a fénykép feltöltője, aki azóta a képet és a profilját is törölte az oldalról.
""A Magyar Állami Operaház a fényképpel kapcsolatban eddig nem kapott jogi úton megkeresést, de a fentiek alapján ennek aligha lenne valós alapja"" – írják a reakcióban arra utalva, hogy Elif Ozer a brazil portál információja szerint jogi lépéseket fontolgat."
369,kultur,"Tizenkét kamionnal érkezik majd a Foo Fighters az idei Szigetre, hogy aztán egy két és fél órás koncerttel szórakoztassa a fesztivál közönségét – árulta el Kádár Tamás, a Sziget főszervezője a Borsnak. (Csak viszonyításképp: a Depeche Mode 2017-ben tizenegy kamionnal, négy busszal, és öt kisbusszal érkezett Magyarországra.)
Dave Grohl zenekara lesz egyébként az idei Sziget legdrágább fellépője. ""Nagyon nehéz volt őket megszerezni, így komoly fegyvertény, hogy eljönnek"" – mondta Kádár. A főszervező pontos összegekről nem beszélt, azt viszont elárulta, hogy idén három fellépő gázsija is meghaladja az eddigi csúcstartóét.
Ez a három fellépő pedig:
            
Kádár Tamás szerint a gázsik évente 20-30 százalékkal növekszenek, ezért a tavalyihoz képest 500 millió forinttal költöttek többet a Nagyszínpad sztárjaira. Azt is elmondta: Ed Sheeran leszervezésén a tavaly szeptemberi bejelentés előtt másfél évet dolgoztak.
A szervezők a héten egyébként Macklemore, 6LACK és Michael Kiwanuka koncertjeit is bejelentették, velük lett teljes a Nagyszínpad programja. A 2019-es Szigeten fellép még többek között James Blake, a Franz Ferdinand, a National, a Yeasayer, a Superorganism és az IDLES."
370,kultur,"Vasárnap könyv formájában is megjelenik a 2019 januárjában, 40 éves korában elhunyt fotográfus, Hermann Ildi Hiányzó történetek című, korábban az Indexen is közölt cikk- és portrésorozata.
A fotóművész Amerikába elszármazott magyar holokauszttúlélőket keresett fel New York-i otthonaikban, hogy meghallgassa a történetüket, feljegyezze, hogyan élték túl a vészkorszakot, valamint fényképeken is megörökítse őket.
“Nem az volt a cél, hogy a holokausztról újat mondjak, hanem hogy olyan történeteket mutassak meg képpel és szöveggel, amelyeket eddig nem ismertünk” – mondta egy az NLCafénak adott, 2017-ben megjelent interjúban Hermann Ildi, aki még azelőtt vesztette el nagymamáját, hogy megkérdezhette volna tőle, miket élt át a vészkorszak alatt.
A képeket és a hozzájuk tartozó történeteket 2017-ben és 2018-ban tízrészes cikksorozatban hoztuk le az Indexen, ezek képezik a most megjelenő, posztumusz kötet alapját. Ez a tíz történet bővített változatban lesz majd olvasható a Scolar kiadó gondozásában megjelenő könyvben, amelyben további négy korábban nem ismert életút is helyet kapott.
A képeket először a budapesti 2B Galériában állították ki, majd a a New York-i Balassi Intézetben, végül pedig az Index is közölte őket.
A több szempontból hiánypótló anyag alapötlete a fotós saját, elvesztett lehetőségéből született. Holokauszt-túlélő nagymamájának meg-nem-kérdezett története adta a lökést, hogy másokét olvashatóvá, láthatóvá tegye. A jól szituált, látványosan jól lévő, néhol egészen hasonló enteriőrt kedvelő portréalanyok talán így még nem mesélték el senkinek az életüket
– írta Somogyi Zsófia, a kiállítás kurátora.
A Hiányzó történetek – New York-i magyar zsidók történetei című kötet angol nyelven is megjelenik, a bemutatója április 28-án, vasárnap lesz a a 26. Budapesti Nemzetközi Könyvfesztiválon, ahol Winkler Nóra művészeti újságíró, Fabricius Anna fotográfus és Zsofia Somogyi művészettörténész beszélget majd Hermann Ildiről és a projektről. (További részletek az esemény Facebook-oldalán.)
Hermann Ildi Hiányzó történetek című cikksorozata (a link alatt olvasható mind a tíz rész) mellett ugyancsak az Indexen jelentek meg válogatások a magyar víkendházak világát bemutató, a Saul fia forgatásán készült, valamint a balatoni strandok legszembetűnőbb tetoválásai közül merítő (első rész itt, második itt) fotósorozataiból is.
A Hiányzó történetek című sorozatban New York-i zsidók mesélik el a történetüket otthonukban. A tizedik, befejező részben Katie életét ismerhetjük meg.
Ildi egy pincében bujkált a háború alatt, majd az apácáknál tanult. Most New Yorkban divattervező, esténként táncolni jár, 81 évesen. Folytatódik a Hiányzó történetek-sorozat.
György egy Theresienstadtba tartó vagonon született 1944-ben, az egyik legfiatalabb túlélő. Folytatódik a Hiányzó történetek-sorozat."
371,kultur,"Az angol Daniel Defoe majdnem hatvan volt, amikor 1719-ben Robinson Crusoe yorki tengerész élete és különös, meglepő kalandjai címmel kiadta műfajteremtő regényét. Mert bármilyen fura, 1719. augusztus 25. előtt túlélőregények nem léteztek, maga az irodalmi zsáner is a regény elképesztő nemzetközi sikerének köszönheti születését. Sőt, egyesek szerint ez a fiktív önéletrajz – mert az első kiadás még úgy tesz, mintha szerzője maga Robinson, egy létező személy lenne – az első igazi angol nyelvű regény, legalábbis az első olyan, ami nem történelmi, mitológiai vagy mese témájú, és nem kifejezetten vallásos példázat.
Defoe (1660–1731), aki gyerekként végigélte a nagy londoni pestist és tűzvészt, a harisnyakereskedéstől a téglagyártáson, a kémkedésen és a politikán keresztül érkezett meg az irodalomba. Különböző vállalkozásaiba sorra belebukva és általában nyakig eladósodva pártviszályokba keveredett a kora újkori Angliában, egy vallási témájú vitairatáért börtönbe is került, és háromszor egy órát utcai pellengérben kellett töltenie. Kiszabadulva Review címmel megalapította az első angol lapok egyikét, ezután itt jelentette meg politikai és vallási röpiratait, pamfletjeit. Elmúlt ötven, amikor a szépirodalomra váltott, és bár rengeteg írást hagyott hátra a legváltozatosabb műfajokban, halhatatlanná a Robinson tette, az összes többi műve ma már legfeljebb az irodalomtörténészeket érdekelheti. (Kivéve talán még a Moll Flanderst, ami az első viszonylag modern felfogású, egy női főhőst a középpontba állító regény – ennek a '90-es években tévés feldolgozása is született.)
Az író egyes források szerint kereskedőként, mások szerint a belpolitikai harcok elől menekülve bejárta Angliát és Európát, de a lakatlan szigeten rekedt Robinson egyes szám első személyben megírt történetét személyesen nem élte át. Robinsonnak több előképe lehetett, a leginkább elterjedt verzió szerint Alexander Selkirk elhíresült kalandjai indíthatták be Defoe fantáziáját. A The Englishman című lap 1713-ban nagy feltűnést keltő cikkben számolt be a skót tengerészről, akit kapitányával való összetűzése után büntetésből a Chile partjaihoz közeli Juan Fernandez-szigetcsoport egyik lakatlan szigetére tettek ki. Selkirk négy évet töltött itt teljes egyedüllétben, mire 1709-ben egy arra járó angol hajó felvette és visszatérhetett hazájába.
Az irodalomtörténészek később több úti beszámolót, hajótöröttekről szóló szöveget és egy középkori arab író akkoriban népszerű, egy gazella által egy lakatlan szigeten felnevelt gyerekről szóló szövegét is a könyv forrásaként azonosították. A Robinsonnak nincs egyetlen forrása, a téma benne volt a levegőben – a felfedezések korában, amikor rengeteg hajótörés történt, és a távoli földrészeket járó tengerészek hosszú évekre eltűntek, majd megkerültek, Defoe számtalan izgalmas, színes sztorit hallhatott, amelyeknek motívumaiból a saját regényét összegyúrhatta.
A megjelenés évében rögtön négy kiadást megélt Robinson Crusoe irodalmi lavinát indított el a korabeli Európában.
Hamarosan megszületett francia, német és holland fordítása mellett számos átdolgozása is készült. A Robinson-őrületet jelzi, hogy több német tartomány kitermelte a saját változatát: volt Sziléziai Robinson, Alsó-Szászországi Robinson, Thüringiai Robinson . Az irodalomtörténet robinzonádoknak nevezi ezeket a Defoe könyve által inspirált irodalmi alkotásokat, melyek nem csupán a kalandregény egyik válfajai, de olvashatók a 17-18. századi gyarmatosító országok civilizációs tanmeséiként is. Hiszen a hajótörést szenvedett Robinson magányos túlélőként két kezével és Isten segítségével felépítette kis birodalmát, amelyet sikeresen megvédett az idegen betolakodóktól. Az európai civilizáció előretolt helyőrségeként kultúrmissziót is teljesít: jó kereszténnyé neveli és leszoktatja az emberevésről a szolgájává tett bennszülöttet, Pénteket.
A magyarok sem maradtak nemzeti Robinson nélkül. A számos kalandba és a Holland Kelet-Indiai Társaság szolgálatába keveredett bajai szabólegény, Jelky András életéről és kalandjairól szóló első könyvecske 1779-ben jelent meg németül, majd pár év múlva magyarul. Ez még inkább csak műfajában hasonlított az angol regényre, ami Közép-Európába tetemes késéssel jutott el. A Robinson magyarul kivonatos formában 1844-ben jelent meg először, a teljes szövegű kiadásra 1922-ig kellett várni. Ifjúsági regényként egykori közkedveltségét mutatja, hogy az 1940-es évekig szinte öt-hat évente jelentek meg újabb fordításai, és jelenleg is mindenféle – átdolgozott, kivonatolt, újramesélt – modern változatban kapható.
A Robinson Crusoe-t feldolgozták vígoperában, színdarabban, rajzfilmben, képregényben, rengeteg tv- és mozifilmben, legutóbb a Számkivetettben Tom Hanks főszereplésével. Defoe két folytatást írt a könyvhöz, ezek azonban sem olvasottságban, sem izgalmakban nem közelítették meg az elsőt. 

„Robinson egyfelől a gyarmatosító angol típusa, az okos, higgadt elméjű angolé, másrészt a regény érdekes rajza az ember és a természet között való szakadatlan harcnak. Persze hogy van egy igen nagy hibája, hogy nincs benne nő, aminek azonban a tanférfiak igen örülnek, mert így a Robinson Crusoe igazán fiatal diákoknak való olvasmány s még csak át sem kell dolgozni az ifjúság külön használatára”– írta a Pesti Napló 1897-ben a könyvről. 


Az egykori tanférfiak számára oly megnyugtató szemérmesség ma már inkább tűnik hátránynak, de a főhős leleményessége és szívóssága, és Defoe mesélőkedve máig egészen fogyasztható olvasmánnyá teszi a Robinsont a kamaszok számára – ami nem túl sok háromszáz éves könyvről mondható el. Habár Defoe egyáltalán nem ifjúsági irodalomnak szánta, hanem komoly – méghozzá erős vallásos, puritán üzenetet hordozó – tanmesének felnőttek számára, a világ az idő múltával valahogy túlságosan felnőtt lett a Robinsonhoz, és Defoe regényéből a kamaszirodalom klasszikusa lett. Már Babits is így ír róla:

Ahogy Robinson a természettel szemben áll, abban van valami rousseau-i. Valami Rousseau-ból, a pedagógusból is. Az ember egy nagy, magára hagyott gyermek: tessék kiigazodni a világban! Nem véletlen, hogy a Robinson gyermekkönyv lett. Még az író különös reálizmusa is úgy tűnik föl, mintha pedagógiai eszköz volna: a tanító mutogatja pálcáját, mely mindenre fölhívja a figyelmet.

 
"
372,kultur,"Bár Orbán Viktor egy korábbi rendhagyó Kormányinfón baloldali médiatúlsúlyról beszélt, nem feltétlenül erről árulkodik az Átlátszóhoz tartozó Mérték Médiaelemző Műhely tanulmánya, ami azt vizsgálta, hogy mekkora tulajdonosi koncentráció alakult ki a Közép-Európai Sajtó és Média Alapítvány (KESMA) körül, illetve mennyire erős a kormányközeli cégek helyzete a médiapiacon. A lap sokkolónak nevezte a számítások eredményét. 
A lap árbevételadatok alapján mérte, hogy mennyire domináns a kormánypárt média a hír- és közéleti piacon. A teljes médiapiacból azokat a nagyobb cégeket vették figyelembe, amelyek valamilyen módon jelen vannak a politikai tájékoztatás piacán, és országosan ismert márkával rendelkeznek. A számításhoz a 2017-es árbevétel adatokat vették figyelembe, mivel ezek érhetőek el, viszont csak azokat a cégeket vették figyelembe, akik a KESMA 2018 végi megalakulásakor még jelen voltak a piacon. 
A számítás szerint azok a cégek kerültek a KESMA+kormánypárti kategóriába, amelyek vagy részei a KESMA-nak, vagy pedig ugyan kimaradtak abból, tulajdonosuk azonban vállaltan kormánypárti szereplő. Ilyen volt a KESMA alakulásakor még Andy Vajna kezében lévő Rádió1 és TV2, illetve a lappiacon a Bencsik András tulajdonában lévő Demokrata és a Széles Gábor tulajdonolta Magyar Hírlap.
Ha a médiapiac hír- és közéleti szegmensét nézzük (közmédia nélkül), akkor árbevétel alapján számolva a KESMA részaránya közel 39 százalék. Ha azonban ehhez hozzá adjuk a KESMA mellett az egyéb kormánypárti szereplőket, 64 százalékot kapunk. A két szám jelentős eltérésének oka elsősorban a TV2, hiszen árbevétel alapján messze ez a legnagyobb kormánypárti médiacég.
Ha pedig ehhez még hozzávesszük a közmédiát, ami jól dokumentáltan a kormánypárti narratívát közvetíti, a számok még durvábbak, ugyanis a KESMA-t összeadva, a KESMA-ból kimaradó bizonyíthatóan kormánypárti médiacégekkel és a közszolgálati médiát,
a teljes Fidesz-közeli portfólió a hír- és közéleti szegmens 77,8 százalékát teszi ki.
A lap kitér arra, hogy a számításnál voltak nehezítő tényezők. A KESMA portfóliója kissé átalakult az Echo TV megszűnésével, és lehet, hogy további változások is lesznek. Kiemelték az is, hogy jelenleg csak a 2017 évi árbevétel-adatok álltak rendelkezésre, de nemsokára a 2018-as számok is elérhetőek lesznek, hiszen a cégek pénzügyi beszámolóit május végéig kell közzétenni, bár ettől jelentős eltérést nem várnak. 
A részletes számítás a Mérték hamarosan megjelenő Lágy cenzúra jelentésében lesz olvasható."
373,kultur,"Balázs Péter marad a Szolnoki Szigligeti Színház igazgatója, erről csütörtökön döntött a város közgyűlése – közölte az intézmény az MTI-vel.
A tájékoztatás szerint a közgyűlés a szakmai grémium tagjainak és az önkormányzat kulturális bizottságának egyhangú támogatásával további két évre nevezte ki az egyedüliként pályázó Balázs Pétert a szolnoki teátrum élére, és bízta meg a színház felújításának levezetésével. Balázs Péter Jászai Mari- és Kossuth-díjas színművész, rendező 2007 óta a Szolnoki Szigligeti Színház igazgatója.
Egy tavaly őszi kormányhatározat szerint mintegy 4 milliárd forintot fordítanak idén és jövőre a Szolnoki Szigligeti Színház épületének felújítására."
374,kultur,"Hónapok találgatása ért véget, miután előkerült Fan Bingbing színésznő, akit eltűnésekor azzal vádoltak, hogy kettős szerződések alapján kapta a filmjei után a fizetését, vagyis a valódi gázsijához képest egy sokkal kisebb összeg után fizette csak meg az adót. 
A színésznő az iQiyi videómegosztó hétfői rendezvényén tűnt fel Pekingben. Fan Bingbing most bukkant fel először 2018 júliusi eltűnése óta. Akkor egy gyermekkórházban látták utoljára, az eltűnése körül felhagyott a közösségi oldalain történő posztolásokkal is. 
IQIYI Ninth Anniversary Gala, Beijing (22 April 2019) •Alexander McQueen 2019 Pre-Fall •Louis Vuitton 2019 Spring Summer Collection Petite Malle •De Beers jewels Stylist: @minruir

 Fan Bingbing 范冰冰 (@bingbing_fan) által megosztott bejegyzés, Ápr 22., 2019, időpont: 9:53 (PDT időzóna szerint)
Az eltűnésekor elég sok vad pletyka kezdett el keringeni, többek között arról, hogy Kínából elmenekült, házi őrizetben van, illetve, hogy börtönbe került. Később újabb találgatásokra adott okot, hogy először hevesen támadta a kormányt, majd elkezdett kormánybarát üzeneteket posztolni. 
Az rajongók reakciói vegyesek. Sokan üdvözlik a visszatérést, de sokan fel vannak háborodva, hogy különösebb kommentár híján úgy tesz, mintha mi sem történt volna. 
(The Guardian)"
375,kultur,"Anthony Burgess Gépnarancs című regényének eddig ismeretlen folytatása került elő az angol író hagyatékából – számolt be róla az MTI.
Az A Clockwork Condition (Gépnarancs-betegség) című 200 oldalas kézirat Burgess 1962-ben írt regényének témáit viszi tovább, és a szerző gondolatait gyűjti össze az emberiség állapotáról. A kéziratban Burgess a regényből készült 1971-es Stanley Kubrick-film, a Mechanikus narancs körül kialakult vitára is kitér.
A Gépnarancs egy erőszakos bűncselekményeket elkövető tizenévesről szól, akit elítélnek, majd az állam egy különös gyógymóddal megpróbálja kigyógyítani. A belőle készült film nagy közönségsiker volt az Egyesült Államokban, Oscar-díjra is jelölték. Nagy-Britanniában azonban 16 héttel a bemutató után maga a rendező kérte, hogy vegyék le a mozik műsoráról, mert bűncselekményekkel hozták kapcsolatba, és rengeteg negatív kritikát kapott. Csak 1999-ben, Kubrick halála után vetítették újra.
Az A Clockwork Condition kéziratát Burgess iratai között találták meg, amelyek az író braccianói házában, Olaszországban voltak, amíg halála után az épületet el nem adták. A hagyaték ezután Manchesterbe került, ahol a Nemzetközi Anthony Burgess Alapítvány feldolgozza.
Az író ""az emberiség jelenlegi állapotáról alkotott nagy filozófiai számadásként"" jellemezte a kéziratot, amelyben a technológia, mindenekelőtt a média, a film és a televízió emberiségre gyakorolt hatása miatti aggodalmait írta le.
Megmagyarázta a Gépnarancs szokatlan címét is.
1945-ben, hazatérve a háborúból egy kocsmában hallottam, amint egy nyolcvanéves londoni azt mondja: ez olyan bizarr, mint egy gépnarancs. Majdnem húsz éven át szerettem volna valaminek ezt a címet adni
- írta. Andrew Biswell, a Manchesteri Egyetem irodalomprofesszora, az alapítvány elnöke elmondta, a Gépnarancs eddig kiadatlan folytatása új fényt vet az íróra, a filmrendezőre és a regényre. ""Burgess leghíresebb művét új kontextusba helyezi az A Clockwork Condition, többet tudunk meg belőle az író bűnről, bűnhődésről és a vizuális kultúra lehetséges káros hatásairól alkotott nézeteiről"" - tette hozzá.
A professzor szerint a szerző akkor hagyta félbe a kéziratot, amikor rájött arra, hogy ""regényíró és nem filozófus"". Ezután 1974-ben kiadott egy rövid, hasonló témájú önéletrajzi regényt, A narancsműves testamentumát. Pénteken a londoni Design Museumbam Stanley Kubrick-kiállítás nyílik, amelyben a Mechanikus naranccsal kapcsolatos tárgyak is láthatók lesznek."
376,kultur,"
A Barátok köztben váltál ismertté több mint tíz éve. Mennyire jellemző, hogy még ma is a sorozat alapján azonosítanak be az emberek?

Mindennapos.

És zavar? Szerettél a sorozatban dolgozni?

Nagyon szerettem a Barátok köztben dolgozni, de egy csomó olyan velejárója volt, ami távol áll tőlem. A bulvárszereplések, amikor arról kérdezgettek, hogy mi újság a fiúkkal, meg mit csinálok szabadidőmben. Nem tudtam azt mondani, hogy bungee jumpingolok, mert otthon szoktam olvasni. De ez meg ugye nem volt elég izgalmas válasz.
Akkoriban ez még más volt, mint manapság, amikor az Instán követnek az emberek, de élőben nem szólnak hozzád. Volt olyan, hogy anyukámmal vásároltunk egy nagy üzletházban. Onnantól kezdve, hogy beléptünk, állandóan azt hallottam, hogy a nevemet mondogatják. Egy idő után megkérdeztem anyut, hogy megőrültem, és hallucinálok, vagy tényleg mindenhol azt mondogatják, hogy Franciska meg Barátok közt? Anyu válaszolt, hogy nem őrültem meg, tényleg mindenhol ezt mondogatják. A feléig sem jutottunk a vásárlásnak, amikor azt éreztem, hogy nem bírom, ki kell mennem onnan.
Ugyanakkor azt is gondoltam, hogy az, hogy én ezt nem viselem túl jól, nem jogosít fel arra, hogy ha odajön hozzám egy gyerek, akkor ne szóljak hozzá vagy ne írjam alá a papírját. Hullámvasút volt az egész, ez volt az első munkahelyem, jól kerestem, szerettem volna például egy autót, és meg tudtam venni magamnak. De akkoriban mindenki egyéves időszakokra szerződött a produkcióval, és tudtam, hogy egy év után nem szeretném tovább csinálni.

A modellkedéssel is így voltál?

Nem, azt kifejezetten utáltam csinálni. Tőlem az, hogy állj oda valahova, ahol véleményed nem lehet, csak egy ruhafogas vagy, elég távol áll. Úgyhogy egy idő után csak azokat a munkákat vállaltam el, amelyek valamiért fontosak voltak, például az Iparművészeti Főiskolán több évfolyamnak voltam házi modellje, az ő kreatív projektjeiket szerettem.

A Barátok közt után a kommunikációs szakmában kezdtél dolgozni. Itt is hamar sikeres lettél, mégsem maradtál benne. Miért?

Szerencsés vagyok munkafronton, szinte soha nem kellett állást keresnem, a kommunikációs szakmába is csak úgy belecsöppentem. Úgy kerültem először egy hírügynökséghez, hogy hívtak, hogy nincs-e kedvem ott dolgozni, szerettem írni, úgyhogy volt. A Duna Tévénél is először csak kisegítő munkát végeztem, aztán egyre több lehetőség jött. A legkisebb feladatokkal kezdtem, és a tetején hagytam abba.

Ami az Iskolagyümölcs-program kommunikációs igazgatói posztja volt.

Amikor kiderült, hogy ezen a programon dolgozhatok, végtelenül boldog voltam. Maga az Iskolagyümölcs-program egy csoda. Egy hátrányos helyzetű gyerek, aki nem jut normális ételhez, itt nemcsak például almát kap, hanem rendeletben szabályozott minőségű almát. És hetente akár öt alkalommal is megkapja. Azt gondoltam, hogy innentől kezdve, amíg ez a program tart, és én itt dolgozhatok, boldog ember leszek. Aztán volt egy nap, amikor anyukámmal beszéltem telefonon, és azt mondtam neki, hogy utálok itt lenni. Ekkor kezdtem rájönni, hogy ez a világ, amikor kiskosztümben fontoskodsz, nem az, amit én szeretek. Elkezdtek mindenféle fizikai tüneteim lenni, folyton vérzett például az orrom. De még hónapok teltek el, míg végül egy berlini kongresszus idején – amikor annyira rosszul voltam, hogy a repülőgépre alig tudtam felszállni – eldöntöttem, hogy végleg abbahagyom.

És ekkor már tudtad, hogy az egészségügyben akarod folytatni? 

Eredetileg is orvosnak készültem, de elég problémás gyerek voltam, két gimnáziumból is kirúgtak. Van egy figyelemzavarom, ami mostanság már elég ismert betegség, de amikor gimnáziumba jártam, még nem így volt. Bekerültem a rossz tanuló, rossz gyerek skatulyába. Nem véletlen, hogy a negyedik osztályt, ami már a Barátok közt idején volt, magántanulóként fejeztem be. A sorozat után egy hónapon belül már egy kórházban dolgoztam segédápolóként, és felvételiztem az orvosira, de nem vettek fel. A kórházban hamar rájöttem, hogy az ápolás mennyire nekem való. Akkor azt gondoltam, hogy ebből csak éhen halni lehet. Így aztán nem is számoltam ezzel a lehetőséggel évekig. Amikor az Iskolagyümölcsnél felmondtam, volt pár hónap kőkemény dilemmázás. Végül arra jutottam, hogy eddig kocsival jártam, most nem fogok, eddig minden ruhát, cipőt megvettem, amit szerettem volna, most nem így lesz, eddig ott ettem, ahol csak akartam, most lehet, hogy hónap végére marad pár ezer forintom kajára. De arra jutottam, hogy nem baj, nekem ez a csomag így, ezzel együtt is kell.

Soha nem volt olyan, hogy megbántad?

Soha. Csak azon szoktam gondolkozni, hogy mi lett volna, ha nem vagyok annyira gyáva, és már előbb elkezdem. Így szakmailag eléggé hátul vagyok ahhoz képest, ahol tartani szeretnék, hiszen még csak öt éve vagyok ápoló. Nyilván ehhez hozzátartozik, hogy nekem van egy egészségügyi kommunikációra szakosodott nonprofit vállalkozásom, ami egyre jobban működik, és ott van a hátam mögött.

Gyermeksebészeti és traumatológiai osztályon dolgozol. Érzelmileg mennyire megterhelő ez a munka?

A gyerektraumatológián az esetek nyolcvan százaléka apróság. Egy törött kar vagy láb persze nem apróság annak, aki elszenvedi, de ezeket nálunk az orvosok olyan profizmussal és rutinnal kezelik, hogy lehet tudni, hogy nagy tragédia nem lesz. Amikor bejön egy gyerek, és látok valamit, ami nem feltétlenül kellemes, az nem lehet az én bajom. Nem mondhatom, hogy de rossz nekem, hogy ezt kell néznem. Az én dolgom, hogy a gyerekhez megnyugtatóan szóljak, a csapatommal minél profibban segítsek. Nincs idő meg lehetőség, hogy magamat sajnáljam. Otthon persze kibeszélhetem, ha valami megviselt, de utána le kell tudni tenni. Ez pályaalkalmasság kérdése is.

Már céloztál a vállalkozásodra, ami egy általad kitalált online gyermekügyelet-kereső, a Gyermek SOS. Honnan jött az ötlet?

Amikor elkezdtem a János Kórházban dolgozni, szemet szúrt, hogy mindennapos mintázat, hogy azzal jön be egy szülő, hogy már voltak itt meg ott meg amott, és kérdezik, hogy mi végre ellátjuk-e a gyereket. Persze sehonnan nem azért küldték el őket, mert dögök, hanem mert van egy ügyeleti rend, ami muszáj is, hogy legyen. Nem lehet pazarolni, nincs értelme gyermeksebészeti ügyeletet fenntartani három helyen a városban ugyanazon az éjszakán. Ez egy logikusan működő, de bonyolult rendszer, amit sokszor nem lát át a háziorvos, és végképp nem lát át a szülő. Ő csak azt látja, hogy a múltkor a Heim Pálban látták el a gyereket, most miért nem akarják. Sokáig nem akartam ezzel foglalkozni, mondván, hogy én ápoló vagyok, nem ez a dolgom. Végül egy gyermeksebész barátomnak mondtam, hogy tudod, van ez a probléma, és én ezt gondolom megoldásnak rá. Ő meg mondta, hogy ez jó.
Sokszor megkapom, hogy ezt miért nem az állam csinálta meg. Azért, mert az államigazgatás egészségügyi része egészen más dolgokkal foglalkozik. A budapesti és Pest megyei szülők ezen problémája rétegprobléma, nem az a volumen, amivel ők foglalkoznak. Én sem találtam volna ki, ha nem csináltam volna meg hatszáz weboldalt a korábbi kommunikációs pályám során, és később nem dolgozom egy olyan gyermekügyeleti ambulancián, ahol látom a problémát.

Mennyire volt nehéz az ötlettől eljutni addig, hogy a Gyermek SOS működni kezdjen?

Azt kellett végiggondolni, hogy elmenjek-e ezzel az ötlettel egy támogatóhoz, kérjek tőle pénzt, és megcsináljam nagyon profin, vagy azt mondom, hogy meg tudom csinálni egyedül, amit meg nem tudok, ahhoz keresek embert, aki önkéntes alapon vagy nagyon kevés pénzért segít. Végül úgy döntöttem, hogy megcsinálom egyedül. Fél év alatt csináltam meg teljesen homemade módon. Két dologhoz nem értek egyáltalán: az IT-hez és a grafikához, de az előbbihez lett segítségem, Kocsis Krisztián személyében, a grafikát pedig a kisfiam apukája csinálta, akinek ugye nem volt más választása. Amúgy mi is használtuk a saját weboldalunkat az elmúlt hónapokban, amikor a kisfiunk beteg volt.

Most sincs reklám az oldalon. Ha én szülőként keresem a fül-orr-gégészeti ügyeletet, nem biztos, hogy zavarna, hogy ott van mellette egy reklám. Nektek meg sokkal könnyebb lenne. 

Ha a gyereked elvágta az ujját egy késsel, éppen vérzik, a gyerek ordít, neked folyik a víz a hátadon, és először használod a Gyermek SOS-t, akkor azt szeretném, hogy egy tök tiszta felületet láss, amit most is látsz. Ne vigye a szemedet semmi sehova, csak azt lásd, amit keresel. Talán túlzás, de az volt a cél, hogy egy kutya is át tudja látni az oldalt. Aki úgy döntött, hogy ügyeletet keres, az már stresszhelyzetben van, minden zavarhatja.
De a szakma is használja az oldalt. Előtte én is, mint mindenki más, amikor éjszakás voltam a János Kórházban, és mondjuk fül-orr-gégészeti ügyeletet kellett keresni valakinek, ugyanúgy lapozgattam a 60 oldalas PDF-et, ahogy mindenki más. Most nálunk a kórházban minden számítógépen nyitva van a Gyermek SOS, amikor ügyeletet kell keresni, kettőt kattintok, és kész.

Aztán fejlesztettél egy másik oldalt is, az ápolóknak szóló Healerst. 

Ez egy online közösség ápolóknak, ami nagyon az elején tart még. Veszélyeztetett terhes voltam, feküdnöm kellett otthon, akkor kezdtem el csinálni. A kiindulás az volt, hogy nincs elég ápoló. Nemcsak Magyarországon, az egész világon. Ez egy tragédia. Nem lesz ápoló, aki foglalkozzon a szüleimmel, a barátaimmal, velem, ha odakerülök. És most még jó a helyzet, de a mostani ápolók hetven százaléka nyugdíjas lesz egy-két évtizeden belül, az utánpótlás pedig nem érkezik a kellő mértékben. A Healers ezen szeretne változtatni.

De hogyan segíthet egy online közösség abban, hogy többen válasszák vagy legalább kevesebben hagyják el a szakmát?

Az ápolók megbecsülésre vágynak, és arra, hogy a maguk valójában lássák őket. Be kell tenni őket az online térbe, mert Magyarországon nincsen róluk tartalom. Ha elmondom valakinek, hogy ápoló vagyok, akivel mondjuk nem találkoztam hat éve, akkor azt szokták kérdezni, hogy de miért? Normális vagy? Meddig akarod ezt csinálni? Torz kép van erről a fejekben, amit újra kell rajzolni. Az ápolók nem áldozatok. Nem hazudni kell, hogy itt minden happy, csak megmutatni a valóságot.

De ez önmagában elég lehet anélkül, hogy az ápolók alacsony fizetése változna?

Egy ápoló nem remeghet azon, hogy mit ad enni a gyerekének hó végén. A korrekt körülményeket kötelező lenne biztosítani nekik, de ez nem az én feladom. Nekem viszont nem kötelező ápolóként a János Kórházban dolgozni, el lehet menni magánintézményekbe is, sok munkahely van. Én ezt a hivatást szeretném jobban bemutatni. Amikor önkéntesként középiskolásoknak beszélek erről, és azt mondja valaki, akinek szimpatikus ez a szakma, hogy nagyon cuki vagy Franciska, de én nem szeretnék ennyi pénzért dolgozni, mint te, akkor azt mondom, hogy az ápolás mindenhol ápolás, a betegeket ugyanazzal a korrektséggel kell ellátni a Duna Medicalban, mint a Margit Kórházban.

A legutóbbi ötleted a Gyerekdokik, ami egyelőre egy zárt Facebook-csoport, ahol gyerekorvosokat ajánlanak és értékelnek egymásnak a tagok.

A Gyermek SOS-t a munkahelyemnek köszönhetem, a Gyerekdokikat a kisfiamnak. Amikor terhes lettem, én is bekerültem egy csomó gyerekes csoportba. És ezekben a csoportokban láttam, hogy a szülők itt keresnek orvost. És arra jutottam, hogy ha már ezt csináljuk, és nem mondjuk a háziorvost kérdezzük meg, hogy ajánljon szakorvost, akkor legyen egy csoport, ahol csak ezt csináljuk, és ha lehet, akkor legyen ez az enyém. Pár hónapos csoport több mint kétezer szülővel, akik teljesen rendeltetésszerűen használják a csoportot, nem kellett még moderálnom semmit.

És mi lesz ennek a jövője?

Egy gyermekszakorvos-kereső applikáció. Amikor bőrgyógyászt kerestem a gyerekemnek, sem magán, sem állami intézményben nem találtam olyat, aki két napon belül meg tudta volna nézni. Füstölt az agyam, hogy ha én nem találok ilyen embert, akkor aki nem az egészségügyben dolgozik, az végképp nem fog, miközben lehet, hogy ott ül az ember a város másik végén, csak nem tudok róla. Amit mi adni fogunk, az egy iszonyatosan jó kereső. Úgy képzeld el, mint amikor egy webshopban keresel egy csomó szűrővel. Magán, állami, férfi, nő, parkolás, kell-e beutaló, kedves-e, és lesznek értékelések is.

Az az ötlet hogy jött, hogy az RTL műsorában, a Cápák között-ben keress ehhez befektetőt?

A castinggal foglalkozó munkatársak kerestek meg, hogy lenne-e kedvem. Mivel már ott volt az ötlet a zsebemben, mondtam, hogy azonnal megyek. De a háromkörös válogatást ugyanúgy végig kellett csinálnom, mint mindenkinek. A támogatás, amit kaptam, nagyon meggyorsítja a munkát, ha Apró Anna a műsorban nem dönt úgy, hogy befektet ebbe, akkor még nagyon sokáig nem lenne applikáció. 

 (Borítókép: Németh Franciska. Fotó: Bődey János / Index) 
"
377,kultur,"Április 26-án országszerte több mint 20 könyvesboltban szerveznek játékos, szórakoztató, művészvendégekkel színesített programokat, a Kis Könyves Éj rendezvénysorozatnak a részeként. A megmozdulás résztvevői azok a független magyarországi könyvesboltok, amik nem kapcsolódnak semmilyen nagy terjesztői vagy kiadói hálózathoz.
Biatorbágyon például Gryllus Vilmos Muzsikáló madárház című zenés előadása kínál kellemes kikapcsolódást az érdeklődőknek, a Kisgombos könyvesboltban.
Fél 6-tól, ugyanitt, Gyere velünk az Operába! címmel interaktív talkshow következik Bátori Évával, Pánti Annával és Medvecz Józseffel, a Magyar Állami Operaház operaénekes és balettművész nagyköveteivel.
Az est repertoárjában szerepel még zenével kísért kiállítás, alkotóműhely, hetvenkedés Háry János módra, flashmob, rizsporos parókapróba és színpadi kellékbemutató.
A Kis könyves éj - Független Könyvesboltok éjszakája rendezvény a Budapesti Nemzetközi Könyvfesztiválhoz kapcsolódik annyiban, hogy mindig ezen eseménysorozat péntek estéjén kerül megrendezésre. Az első alkalom 2012-ben volt, és néhány év alatt ismert és keresett rendezvénnyé vált, melyben nagyjából 20-30 bolt vesz országszerte részt, egyre bővülő létszámban és töretlen lelkesedéssel.
Lesz Tandori kiállítás Galkó Balázzsal, zenés Villon est és Cseh Tamás emlékkoncert, kézművesfoglalkozás és farkaskölyök képző a kicsiknek, interaktív krimi-műhely, könyvlapozgató Pöttykaland, Graffaló és Muzsikáló madárház Gryllus Vilmossal, sütivásár, zene és virágültetés, no és persze írók, költők, illusztrátorok, tollforgatók itthonról és Portugáliából, Francia- és Lengyelhonból vagy épp Oroszországból, egyszóval zene és irodalom a világ különböző szegleteiből."
378,kultur,"Rock Like Fuck - ez Adam Bomb egyik legismertebb nótája, és ez sem tart 9000 megtekintésnél 2011-es feltöltése óta. Ezzel azt hiszem képbe is helyeztük az 1963-ban Adam Brenner néven született Bombot, aki gitáros, dalszerző, showman, író, satöbbi, és saját maga és rajongói szerint sokkal többre hivatott, mint ahol tart. Namármost a rnr666 szervezőbrgád volt oly kedves, hogy elhozza ezt a palit a Gólyába, április 30-án estére, így minden kétkedőt meggyőzhet arról, hogy 2019-ben is menő a hajmetál stílus és a gitárba applikált tűzijáték.
És hogy miért tartjuk élő rocklexikonnak? Kérem szépen, Bomb közös zenekarban játszot Geoff Tate-tel (Quennsryche), Eddie Van Halentől kapott gitározási tippeket (Van Halen), Izzy Stradlin (GNR) volt a lakótársa, Tommy Thayer (Kiss) az egyik legjobb haverja, játszott Yngwire Malmsteen helyén a Steelerben, és Cliff Williamsszel (AC/DC) az egyik szólólemezén, de Chuck Berrytől Billy Idolon át Mick Taylorig zenélt már mindenkivel. És jövő héten interjúzunk is vele, szerintem állat lesz.

A buli Facebook-eseménye itt.
"
379,kultur,"Április 12-én került fel a netre a decemberben érkező kilencedik Star Wars-sorfilm, a The Rise of Skywalker első előzetese, és 24 óra alatt máris többen látták, mint az előző két rész első trailerjeit. Ezt most számosítjuk is: 111 millió elindításról ír a YouTube, ami húszmillióval több, mint Az utolsó Jedi teaserjének nézettsége, és kétszer annyi(!), mint Az ébredő erőé.
Az igazsághoz hozzátartozik, hogy ez a 111 millió csak a Star Wars-filmeken belül számít nagy számnak, az olyan blockbusterek, mint a Bosszúállók 3 és 4, vagy az Oroszlánkirály előzetesei röhögve hoznak ennyit 24 óra alatt. Ettől még nem kell temetni a filmet, vagy teszem azt, sajnálni a Disney-t, így is rojtosra keresik majd magukat a Skylwalker-sztorit lezáró epizóddal. Premier: december 20."
380,kultur,"
Coming out: kőmetálos vagyok. Amikor Prince a Szigeten 0. napozott, nem mentem ki, mert nem bírtam volna két órán át hallgatni. Ettől még nem vagyok süket, és nem barlangban laktam az elmúlt 49 évben, így azt, hogy a könnyűzenében olyan istenadta tehetség, mint Prince, jó ha húsz született összesen, pontosan tudom. Zseni volt, kár, hogy nem metálban.

Prince a többi, hozzá hasonlóan remek előadó-zeneszerzőtől eltérően nemcsak saját maga vitte sikerre a nótáit, hanem szívesen adott át másoknak is később slágernek bizonyuló szerzeményeket. A legismertebb a Nothing Compares 2 U, amit Sinéad O'Connor ismertetett meg a világgal, vagy a Manic Monday, amit a The Bangles tett közismertté.
Júnizus 7-én, azaz Prince születésnapján jelenik meg egy olyan, Originals című válogatásalbum a Warner Bros. Records és a Tidal kezelésében, amin 15, leginkább más zenésztől ismert Prince-szám szerepel, de ezúttal az előadójuk is ő lesz. És ami a nagy truváj ebben, hogy a 15 trackből 14 eddig kiadatlan felvétel, amiket Prince hagyatékának kezelője Jay-Z-vel közösen válogatott össze. Az Originals két hétig csak a Tidal streamingszolgáltatónál hallható, ott is Master minőségben, a HiFi-csomagra előfizetőknek.
            
Június 21-től aztán a plebs is meghallgathatja, a Deezeretől az Apple Musicon át a Spotifyig minden platformon elérhetővé teszik, de természetesen megjelenik lemezen és CD-n is.
Tracklist"
381,kultur,"Ha van isten, ez lesz a címe a Men in Black International című új MiB-filmnek, de persze nem ez lesz, hanem biztos valami Men in Black: Föld védelmezői visszavágnak jellegű baromság, de ne akadjunk le a címadásnál A nyolcadik utas: a Halál földjén. (MIÉRT NAGYBETŰ A HALÁL? MIÉRT???) Szóval Men in Black 4, tessék:
Ez, ahogy a videó alatti kommentekben rámutatnak, a
Thor 3 karekterei + A Vasember techje + A Galaxis Őrzői gonoszai = MiB4
képlet alapján összerakott, színtelen-szagtalan Marvel-film lesz, mert hiába a Sony a gyártó, a MiB-jogok a Marvelé. A sztori kábé annyi, hogy Tessa Thompson egy incidens után megvakuzott szülőpáros érintetlen memóriával felnövő és élete minden percében a feketébe öltözött ügynököket kereső gyerekét alakítja, akit, miután rálelt A Nagyon Titkos Bázisra, bevesznek a brancsba, majd Angliába küldik, hogy Chris Hemsworth-szel közösen megmentse a világot az alakváltó idegen lényektől.
Lesz benne vakuzás? Jóhogy. Fekete napszemüveg felöltése és referencia a faszacsajságra? Persze. Fura idegen lények? Ja. Fura, kedves idegen lények? Aha. Fura, kedves idegen lények, akik segítenek hőseinknek és közben jókat szólnak be? Pipa. Neves mellékszereplők parasztvakításnak? Emma Thompson és Liam Neeson, szóval igen, lesznek. Vicceskedés, lazaság, jobbkormányos autóra beszólás? Aham.
Az előző három film elemeit ötvöző és továbbvivő MiB 4 június 19-én kerül a mozikba."
382,kultur,"Girl power 2019 is lehetne a mottója annak a Hustlers című filmnek, amiben Jennifer Lopez, Constance Wu, Cardi B, Lili Reinhart, Keke Palmer, Julia Stiles, Mercedes Ruehl, Trace Lysette, Mette Towley, Madeline Brewer és egy Lizzo nevű hiphopos énekesnő is szerepel, és a gyártó STX
Robin Hood-sztori sztripperekkel
mottóval igyekszik eladni. 
Az alapja egy 2016-ban, a New York Magazine-ban megjelent cikk pár, sztriptízbárokban dolgozó pincérnőről és pultosról, akik összefogtak, és azokon a kuncsaftokon álltak bosszút, akik zaklatták, abúzálták, kihasználták őket és a klubokban dolgozó táncosnőket. A módszerük nem volt valami szofisztikált: az ájultrészegen fetrengő fasziktól lenyúlták és kimaxolták az összes hitelkártyát.
A filmet jelenleg is forgatják New Yorkban, mozikba szeptemberben kerül majd."
383,kultur,"Kevin Feige, a Marvel atyaúristene tán egy hete akadt ki rettenetesen, mert a nálunk tegnap bemutatott Bosszúállók: Végjátékból pér jelenet kiszivárgott a netre, és a Redditen futótűzként végigfutó spoilerparádé később a Twittert is megjárta, és elég sok emberhez eljutott. 
Hát ez nagyon nem volt szép
- nyilatkozta Feige, és mindenkit arra kért, hogy ne spoilerezze el a filmet azoknak, akik még nem látták. Láss csodát, az internet népe tök jó fej lett, és nem jött ki több részlet egy ideig, sőt, a kritikusok is szinte csak spoilermentes beszámolókat közöltek le (mi is). Szépen elterjedt a #DontSpoilTheEndgame is, mindenki boldog tudatlanságban közelítette a ma reggelt.
            
Jött ám a kínai premier, amitől a Disney 100 millió dolláros bevételt vár, mármint csak az első naptól, és ezzel párhuzamosan az első, kamerás kalózverzió is, nagyjából a hivatalos bemutató vége után 10 perccel. Aki nagyon akarja, most is megtalálhatja (v.ö. - ami egyszer kikerült a netre, azt a Jóisten se szedi le többé), de ne hülyéskedjünk már, egy homályos videón ki a tököm akarja megnézni azt a filmet, amit tényleg csak bazinagyban lehet igazán élvezni csak azért, hogy spóroljon 1800 forintot???
A film bemutatójától az elemzők 280-300 milliós nyitányt várnak, ami Kína és a többi ország bevételével együtt
az első három napban 900 millió dollárra is felmehet.
Ezzel bőven letaszítanák a trónról az előző Bosszúállók-filmet a maga 640,5 millió dollárjával (igaz, abban a két héttel későbbi kínai bemutató 191 milliója nem szerepelt, de a 900 millió így is rekord lenne). "
384,kultur,"Az Egy nő fogságban című egészen különleges dokumentumfilmről már rengeteg cikk született – itthon is, külföldön is –, miközben a magyar közönség még nem is láthatta. A film 2017-ben készült el, megjárt rengeteg fesztivált, köztük a nagyon rangos Sundance-et 2018-ban, bezsebelt rengeteg díjat, de egészen 2019. április 18-ig nem jutott el a magyar mozikba.
Persze vannak olyan filmek és sorozatok, amiknek jót tesz, ha másfél éven át épül körülöttük a hype, hogy amikor megérkezik, akkor berobbanjon, de egy minimalista magyar dokumentumfilm nem ilyen. Az Egy nő fogságban-ról a premier után pár nappal nagyon nehéz lenne elcsípni olyan beszélgetéseket, mint azokat, hogy mit szóltál a Trónok harca legutóbbi részéhez?, meg hogy szerinted Marvel Kapitány hogyan győzi majd le Thanost? Pedig ha van olyan dokumentumfilm, amit mindenkinek meg kellene nézni, akkor ez az.
kellemetlen, szívszorító és egyszerre nagyon sok módon fel tudja dühíteni a nézőit. és ettől jó.
            
Tuza-Ritter Bernadett egy gyakorlatilag rabszolgaként élő nőről, Marisról forgatott közel két éven át. A rendező megtudta, hogy egy budapesti nő szolgákat tart a házában, akiktől elveszi a pénzüket, és ételért, cigiért, ágyért cserébe ők főznek, mosnak, takarítanak rá, sőt, még dolgozni is elküldi őket. A rendező ezután elérte a tulajnál, hogy beengedje a házába forgatni, de ott az eredetileg párnaposnak szánt forgatás végül másfél évig húzódott: egészen addig, amíg Maris, a főszereplő azt nem mondja, hogy neki ebből elég volt, és most megszökik.
Maris pedig abszolút főszereplő: két jeleneten kívül folyamatosan jelen van a filmben, az ő megviselt arca a film legtöbbet látott motívuma. A munkáltatóját, Etát nem is látjuk, ahogy Eta családjának többi tagját sem. A nő egy külön megállapodásban kötötte ki a rendezővel, hogy ők nem látszhatnak a filmben, csak Maris, de ebből a látszólagos hátrányból a film hatalmas előnyt kovácsolt. A család többi tagjának csak a kezeit, néha a tarkóját látjuk, vagy a hangjukat halljuk, ahogy Marissal beszélnek, ahogy fenyegetik őt, és ahogy lekezelően adnak neki valamit. Maris pedig csinálja, mert ez a dolga, ebbe egyezett bele, ezt csinálja tíz éve, és máshogy nem is tudja elképzelni az életét, mert a saját életének ő már több évtizede csak az elszenvedője.
Tuza-Ritter talált egy nagyon erős témát, a modernkori rabszolgaságot, ehhez volt egy nagyon szomorú, de nem teljesen megtört főszereplője, és elérte, hogy forgathasson egy olyan házban, aminek a tulajdonosa ezt az egész helyzetet teljesen normálisnak tartja. De nem csak témája van, hanem története is: Marisban megszületik a felismerés, hogy el kell innen szöknie. Az, hogy kapunk egy játékfilmbe illő történetet, hatalmas erénye egy dokumentumfilmnek, de közben az az út, ahogy ezt megkapjuk, elég sok kérdőjelet hagy maga után – de erről majd később. A lényeg, hogy iszonyú erős alapokon áll a film, amit a rendezőnek szinte csak elrontania lehet. De nem rontja el.
A kamera a film felében Maris közelijét mutatja: rengeteg jelenetben csak az arcát látjuk, akár pihen, akár cigizik, akár telefonál, akár csak hallgatja Eta újabb és újabb parancsait. Ezt azért nem kell olyan fullasztónak elképzelni, mint amilyen a Saul fia volt, de könnyen megragadja a néző figyelmét, és ez a film is bebizonyítja, hogy egy arc hosszú közelije is elég ahhoz, hogy feszültséget és érzelmeket keltsen a nézőben.
De a képi világa érthetően nem lesz zseniális egy ilyen filmnek. Ha valaki egyszemélyes stábként kérdez és tartja a kamerát, miközben arra is figyelnie kell, hogy ne mutasson bizonyos arcokat vagy feliratokat, az nem tud tökéletes képeket készíteni, de ettől függetlenül soha nincs hiányérzet, hogy valami ne lenne elég jól megmutatva, vagy ne lennének a képek átgondoltak a filmben.
A hang már egy másik kérdés. Ha a képek beállítására nagyon kevés idő volt, akkor a hangok jó minőségű felvételére még annyi sem, ezért elkerülhetetlen volt, hogy sokszor nagyon zajos legyen, vagy hogy az alkalomadtán a kamerának suttogó főszereplő hangját egyáltalán ne lehessen hallani. De a filmet szerencsére magyar és angol felirattal vetítik mindenhol, szóval ez ne riasszon el senkit. 
De az, hogy milyen a kép és a hang, egy ilyen filmnél valójában teljesen mindegy. Itt maga a valóság az, ami iszonyú erős, és ezt nyugodt, de nem unalmas jelenetekkel mutatja be a film. És a valóság még mindig iszonyú izgalmas. Mindegy, hogy a valóságot a tévé előtt nézzük, ahogy egy villában tíz szerencsétlen próbálja meg kitalálni, mi Csehország fővárosa, aztán meg szexelnek egyet a szaunában, vagy a neten nézünk olyan videókat, hogy egy oroszlán megöleli az évek óta nem látott gondozóját, meg azt mondja egy szavazó a Füzesabony tévében, hogy „Legyen tánc!″, vagy újra- és újrapörgetjük, hogy az az operatőr szerb a határon tényleg felrúgta-e a mellette elszaladó gyereket. Ezek mind attól izgalmasak, hogy ott volt egy kamera, és sikerült felvenni a valóságot.
Vagy hát úgy tűnik, hogy a valóságot.
És Tuza-Ritter Bernadett filmjénél itt jelentkezik a legnagyobb gond: a néző tudja, érti, elhiszi, hogy a valóságot látjuk, de mindenki hiányol belőle kisebb-nagyobb dolgokat. Nem derül ki, hogy mi lehetett a tulajdonos, Eta fejében, amikor valaki már másfél éve jár a házába egy kamerával. Nem derül ki, hogy Eta pontosan hogyan cserkészte be Marist. Nem derül ki, mi lett a Maris nevén felvett kölcsönnel, és nem derül ki, hogy mi történt, amikor nem forgott a kamera? Miről beszéltek, hogyan segített olyankor a rendező Marisnak. És még ezerféle kérdés merülhet fel minden egyes nézőben.
Megéri türelmesnek lenni, mert egy nagyon fontos kérdésre például csak a 80. percben kapunk választ. De rengetegre soha, ezért is érdemes meghallgatni a film megnézése után a rendezővel készített podcastunkat, mert ott egy csomó mindenre válasz érkezik. Az viszont nem jó, hogy egy kilencven perces film után is szükség van egy újabb félórás interjúra, hogy alapvető kérdések ne maradjanak függőben – köztük a film legfontosabbja.
Tuza-Ritter tudatosan, már a film elején jelzi, hogy ő is aktív szereplő lesz. A kamera mögül néha válaszol egy neki feltett kérdésre, néha erősen irányított kérdéseket tesz fel Marisnak, néha az övé az utolsó szó egy jelenetben, ami elég vicces hatást kelt: nagyjából olyat, mintha egy politikussal készült interjút úgy zárna le a riporter: ""Hát szerintem maga hazudik, köszönöm az interjút!"" 
Az ő kérdései, az ő jelenléte és barátsága azok, amik ráébresztik Marist, hogy nem fogadhatja el ezt a helyzetet. És ő az, aki a szökésnél Maris szövetségese lesz, és ezzel gyakorlatilag átveri a tulajt, aki engedélyezte neki a forgatást. És itt térünk vissza a korábban említett problémához: vajon akkor is ez lett volna a történet, ha a rendező nem megy el ebbe a házba? Vagy ha két lépéssel visszafogottabb a szerepe? Ha érzéketlenebb a főszereplőjével, azzal igazabb lesz a történet?
De Tuza-Ritter elmondta nekünk, hogy őt nem érdekelték a klasszikus dokumentumfilmes szempontok: nem akart olyan filmes lenni, aki nem avatkozik bele semmibe, aki csak szemlélő – főleg nem egy ilyen helyzetben, ahol alapvető emberségességi szempontok is voltak abban, hogy másfél éven át eljár valakihez, akit vernek, aki nem hagyhatja el a házat, csak ha dolgozni megy, akitől elveszik a pénzét, és aki a lányával való kapcsolatát is elvesztette emiatt.
Innentől pedig el lehet gondolkozni azon, hogy mit szólnánk ahhoz, ha a rendező nem segített volna a főszereplőjén? Ha otthagyja az addig bemutatott helyzetében, és az a film vége, hogy semmi sem változott? Jobb lett végül a történet azzal, hogy a főszereplő úgy dönt, elege van? És őszintébb lett így a történet?
A film alkotói és forgalmazója közös kampánnyal szeretnék felhívni a figyelmet arra, hogy áldozatok a közvetlen közelünkben is élhetnek, de segítség nélkül nem tudnak kilépni kizsákmányolt helyzetükből.
Ha Te is bajba kerültél, vagy tudsz hasonló helyzetben lévő áldozatról, hívd az Országos Kríziskezelő és Információs Telefont: 06-80-20-55-20 (éjjel-nappal ingyenesen, anonim hívható) vagy küldhetsz privát üzenetet a SZABAD ÉLET nevű FACEBOOK oldalra, ahol konkrét segítséget kaphatsz!
ADOMÁNYGYŰJTÉS az áldozatok tájékoztatására és megsegítésére: SZENT JAKAB SEGÉLYEZŐ ALAPÍTVÁNY MagNet Bank: 16200209-00233846 Közlemény: Egy nő fogságban - Adomány
További információ a modenkori rabszolgaságról és a segítségnyújtásról: www.awomancaptured.com
De nem csak ezekről lehet beszélgetni akár egyetemi órákon, akár egy kocsmaasztal fölött, hanem arról is, hogy milyen lehet az a sors, ami végül ilyen helyzetbe kényszerít egy nőt? Vagy hogy végül hogyan alakulhatott a viszonya a lányával, mit sugall a film? Milyen lehet az az élet, ahol az étkezés és az emberi kapcsolatok már luxusnak számítanak? És hogy egyáltalán 
hogyan történhet meg ez 2019-ben Magyarországon, és hogyan lehetséges, hogy ma is több tízezer ember van ugyanilyen sorban?
Az Egy nő fogságban nem olyan film, ami hidegen hagyná a nézőjét, és ne akarna beszélgetni róla. És nem azt mondom, hogy ne lehetne foglalkozni Thanosszal, meg biztos, hogy az utolsó Trónok harca-epizód után egy csomót fogok beszélgetni a barátaimmal, de rohadtul sajnáltam volna, ha ez a film kimarad, mert a valósággal foglalkozni azért mégiscsak kicsit jobb dolog."
385,kultur,"
11 év és 21 film után érkezett el a Marvel Cinematic Universe az első nagy szakasz, az Infiny Saga végére, ami a nevében is jelzi, hogy egy nagy történet volt, olyan, mintha Tolkien begőzölt és egyre csak írt és írt volna, és senki nem szól rá, hogy baszki, elég már, hagyjuk. Persze Tolkien és örökösei még úgysem kerestek 18,6 milliárd dollárt, hogy A Gyűrűk Ura tévés jogai 250 millió dollárért mentek el az Amazonnak, a Disney, a Marvel anyukája meg igen, szóval ilyen alapon nekik van igazuk. A sort egyelőre lezáró, negyedik Bosszúállók-film pedig pontosan olyan lett, amilyennek a rajongók elképzelték, így a világ összes pénzét megkeresi majd az anyacégnek.

Azon persze lehet vitatkozni, és szoktak is, hogy a 18,6 milliárdért cserébe micsoda károkat okozott a Marvel az egyetemes filmtörténetnek, és mennyire vetette vissza a Disney mindent maga alá gyűrő marketinggépezetével megtolt szuperhősfilm-sorozat a filmművészetet, de nézzük a dolgok jó oldalát: az elmúlt 11 évben legalább 21, az MCU filmjeinél izgalmasabb, érdekesebb tévésorozat készült, melyeken elég nagy számban dolgoztak azok a filmesek, akik a blockbusterek miatt megszűnt, közepes költségvetésű filmeken dolgoztak régen legszívesebben, szóval aki izgalmas, új, szerzői alkotásokat akar, az fizessen elő valami streamingszolgáltatóra, aki meg az agyát akarja kiüríteni bazinagy vászon előtt, az menjen moziba.
A Bosszúállók: Végjáték az a film, aminek a vázlatát kvázi az internetes Marvel-fórumokból rakták össze a stúdióban, majd erre kellett valami húst pakolniuk a forgatókönyvíróknak, de szigorúan megtartva a Marvel-filmek sorvezetőjét, aminek alapján a filmek eddig készültek:
            
Ezt kvázi minden MCU-fimre rá lehet húzni, így a Végjátékra is.
A cselekményről spoilermentesen nehéz beszélni, de igyekszünk, viszont akik szeretnének úgy beülni a filmre, hogy semmit nem tudnak róla, azok olvassanak mást, javaslom ezeket a cikkeket.
Szóval a történet: a Végtelen háború után a megmaradt Bosszúállók depressziósak, ahogy a Föld sem az a vidám hely, mint korábban volt (leszámítva a konfliktuszónákat, az éhínség és szárazság sújtotta területeket, stb.), de ők ráadásul még dühösek is, és elmennek egy küldetésre, ami afféle félsiker lesz, érzelmi síkon kielégítő, gyakorlatilag meg az évezred csalódása, mármint számukra. Utána eltelik Egy Kis Idő és a film az eddig MCU-filmektől eltérő irányt vesz, sötét lesz, mélynek tűnő és emberi, és emiatt lehet még akkor is szeretni a Végjátékot, ha amúgy majdnem minden olyan hibát elkövet, amit a rajongóknak készülő filmek szoktak. A gyászt feldolgozni igyekvő szuperhős nem éppen mindennapos a Marvelnél (Deadpool rágódott legutoljára ilyen hosszan hasonlókon), az önmarcangló is ritka, hiszen nem a DC-Univerzumban vagyunk, hanem a harsány Marvelben.
Aztán Történik Valami, és az első, melankolikus szakaszt felváltja egy okosrablós felvonás csapatösszeszedéssel, egyre eltökéltebb szereplőkkel, tervezéssel, emberkedésekkel, és persze beszólásokkal, mindez a film Nagy Célja felé vezető úton, színesben, testhezálló, új göncben. A harmadik, legrövidebb, de legintenzívebb, legtöbbe kerülő és legparasztvakítóbb felvonás pedig a Nagy Összecsapásé, amiben a Jó és a Rossz összeméri erejét, majd győz az, akinek kell, de áldozatok árán.
Tudom, hogy rémesen hangzik, de akár csak egy szereplő neve is megfoszthatja a kedves olvasót az élménytől, így ezt most hanyagoljuk.
IMDb: 9,4Rotten: 97%Metacritic: 77/100 Index: 8/10
A történetvezetés, az, hogy a film első fele konkrétan egy visszafogott, a színészekre és a lehetőségekhez képest hagyományos eszközökre bízott, kijózanító dráma, sokat dob a Végjáték végső megítélésén. Nem mindenkire kellett volna ilyen feladatot bízni (Mark Ruffalo bármennyire is jó színész, Hulk nem az), de Robert Downey Jr. megint megmutatta, hogy nem véletlenül kapja ő a nagy lóvét a Disney-től. Chris Hemsworth a korábbi Thor-alaktól elég távol álló viharistent formál meg, meglepően viccesen, Chris Evans Amerika kapitánya pedig a film lelke. Nekem Jeremy Renner (mínusz a rémes frizura), Karen Gillian és Paul Rudd volt még az, aki miatt még egyszer meg fogom nézni a filmet (immáron eredeti nyelven), és Scarlett Johanssont vágnám ki belőle - azt a Black Widow filmet nagyon át kellene gondolni szerintem -, mert hiteltelen, unott és merev, ami a többiek játéka mellett igen zavaró.
Három markánsan más felvonást kapunk a pénzünkért, így a 180 perces játékidő teljesen jogos. Érdekes, de sokkal rövidebbnek tűnik, mint az előző rész volt, ami annak is köszönhető, hogy szuperhősfilm-mércével nézve ez egy intim, szerzői film, kevesebb szereplővel mint szokásos, és ugyan a trükkrészleg megint szügyig gázolt a dollárban, de ez nem volt tolakodóan a vászonra hajítva, mint egy éve. Érzelmi síkon meglepően erősen hat a nézőre: hiába lehet sejteni bizonyos eseményeket, és látszik messziről pár szereplő sorsa, mégis működik a dráma, mert jó ritmusban, visszafogottan teszik oda Russóék, és nem lehet a hatása alól kikerülni.
Amivel viszont baj van, az a film lezárása, pontosabban azok a sablonos megoldások, melyek oda vezetnek, és amikkel a Mindent Eldöntő Összecsapás során találkozunk. Mert semmi nincs benne, amit ne láttunk volna, ami meglepő, érdekes, esetleg váratlan lenne. Kizárt dolognak tartom, hogy a képregényfilmek fanatikus rajongói 22. alkalommal is ugyanazt a két hatéves gyerek + két zsák műanyagkatona + terepasztal elven összepakolt zúzást akarnák látni, mint eddig. Értem én, hogy azért nem szakadnak le fejek, meg járunk bélben bokáig, mert ez egy családi mozi, de könyörgöm,
egy verekedés, vagy egy ütközet legyen már több, más néha, mint egymást nagyon messze elhajigáló CGI-karakterek digitális tánca, ami ráadásul mindig újabb és újabb elhajigálásokkal folytatódik.
Az igazi rajongót ez persze nem érdekli, ő az okosrablós egy óra alatt legszívesebben állva üvöltene a moziban, mert nincs olyan jelenet, amiről ne álmodott volna korábban. Minden olyan érzelmi sarokkövet letesznek, amire vágytunk, és szégyentelenül rájátszanak arra, hogy elég egy képet megmutatni valami helyszínből, a 21 előző filmen szocializálódott rajongó máris libabőrös lesz, és elengedi az olyan marhaságokat, mint az új csudaruha, amit úgy lehet lábbelivel együtt felölteni, hogy amikor kibújsz belőle, az utcai ruhád hipp-hopp rajtad terem, vagy azt, hogy az agyontápolt, sérthetetlen, halhatatlan, űrben és életben maradó Marvel kapitány puszta léte zárójelbe tesz az eddigi 21 filmből 20-at, mert hát basszus,
ha van egy ilyen szupernőnk, akkor miért nem vettük elő, és csibészeltettük rá Thanosra? Nekifut, fejjel előre átrepül a gyomrán, visszafele még egyszer, és a 34. másodpercben vége a filmnek.
Rendben, elfogadom, hogy ez egy mese, és egy mesének vannak illogikus szabályai, és eleve, hagyjuk már a szőrszálhasogatást, le kell ülni, és hagyni, hogy a film három órára elvarázsoljon. Egy biztos: a Végjáték nagyszabású, izgalmas, érzelmes film, amiben sokkal kevesebb a hülyeség és a képregényfilmes klisé, mint a nagy elődökben. És az előző résszel ellentétben itt nem marad félbe az aktus sem."
386,kultur,"Űrkomédia-sorozatot rendelt be az HBO, a sci-fi főszereplője Hugh Laurie lesz, aki korábban Dr. House-t alakította - számolt be a Variety. 
Az Avenue 5 című sorozatot Armando Iannucci rendezi, ő készítette a Sztálin halála című filmet, valamint a szintén HBO-s Az alelnök (Veep) című komédiasorozat nagy részét, utóbbi idén jár hetedik, egyben utolsó évadánál. Ebből Iannucci kezében csak az első négy volt, így 2015 óta először tér vissza sorozatrendezőként.
A történet a 40 évvel későbbi jövőben játszódik, ahol az űrturizmus már elérhető az emberek számára. A sorozat főszereplője Ryan Clark, akit Hugh Laurie alakít, és aki az Avenue 5 nevű űrhajó kapitánya. Laurie mellett szerepel még például Josh Gad, Zach Woods, Nikki Amuka, Rebecca Front és Ethan Phillips is.
Nemrégiben írtunk arról, hogy az HBO konkurense, a Netflix is űrben játszódó komédiát indít Space Force címmel, Donald Trump űrhadosztály felállításáról szóló rendeletére reagálva. Ennek főszereplője a Hugh Laurie-hoz hasonlóan szintén humoristaként is ismert Steve Carell lesz. A sorozatra bevonták Greg Danielst is, Carellel együtt ők készítették régebben a nagy sikerű A hivatalt. "
387,kultur,"Új, másfél perces Swamp Thing előzetes jelent meg a DC Universe Youtube-csatornán. A saját sorozatot kapó, idén megjelenő Swamp Thing (Mocsárlény) ízelítőjében van minden, kaszabolástól baltás malacmaszkos embereken át természetesen a mocsárig. "
388,kultur,"83 éves korában meghalt Ken Kercheval amerikai színész, aki a Dallas című sorozatban alakította Jockey Ewing ellenfelét, Cliff Barnest – írja a Hollywood Reporter.
A színész halálát többen is megerősítették, de részleteket egyelőre nem tudni. A Daily Clintonian című újság azt írta, hogy a férfi vasárnap este halt meg.
Kercheval volt az egyetlen a Jockey-t játszó, hét éve elhunyt Larry Hagman mellett, aki a Dallas mind a 14 évadában szerepelt 1978 és 1991 között, majd később felbukkant a két évadot megért 2012-es folytatásban is. Ráadásul Kercheval nemcsak szerepelt, hanem rendezett is, összesen két epizódot a 13. és 14. évadból."
389,kultur,"Nemcsak könyvekkel, képregényekkel is találkozhatnak a látogatók az április 25-28. között tartott 26. Könyvfesztiválon. A Millenáris parkban megrendezett eseményen jelenik meg először a Thanos győz és a Monster - Fenevad is a Fumax gondozásában, de kaphatók lesznek korábbi képregényeik is."
390,kultur,"Korábban lefújták a Michael Jackson életéről szóló Broadway-musical előbemutatóját a Neverland elhagyása című dokumentumfilm miatt újra elővett, a sztár pedofíliájáról szóló vádak miatt, de az alkotók most mégis azt mondták a New York Timesnak adott interjúban: elkészítik és a terveik szerint be is mutatják az előadást.
Arról nem beszéltek, hogy a vádak fényében meglehetősen szerencsétlen címet tervezik-e meghagyni; a musical ugyanis
Ne hagyd abba, amíg nem kapsz eleget
munkacímen fut.
Az alkotókat korábban épp Jackson rajongói támadták, miután egyikük közölte, eléggé hihetőnek érzi, amit a dokumentumfilm szereplői mondanak Jacko gyerekmolesztálási ügyeiről. De a chicagói előbemutatót még ez előtt, a dokumentumfilm bemutatójakor fújták le, azóta nem lehetett tudni, mi lesz a mű sorsa. A producerek között van egyébként a sztár örökségét kezelő Michael Jackson Estate is.
A rendező-koreográfus Christopher Wheeldon az interjúban azt mondja: valójában sosem gondolták, hogy nem kéne bemutatni az előadást. A drámaíró, a Broadway egyik legnagyobb, sokszorosan díjazott, Pulitzer-díjas alkotója, Lynn Nottage hozzátette, ""komplikáltak"" az érzelmeik, de mivel ők sem nem az esküdtek, sem nem a bíróság munkatársai, nem tudnak semmit 100 százalékos biztonsággal kijelenteni a vádakkal kapcsolatban.
Azt állítják, a Michael Jackson Estate semmiben nem kötötte meg a kezüket, hogy milyen témák kerülhetnek vagy nem kerülhetnek szóba a show-ban, és mivel ""nem vákumban"" készül az előadás, nyilván hatnak is az írókra a mostani események. De azért azt leszögezik: a színdarab elsősorban Jackson ""kreatív munkásságáról"" fog szólni, úgy, hogy mindenkivel a lehető leginkább ""tisztelettudóak"" legyenek."
391,kultur,"A tavaly felröppent pletykáknak megfelelően idén tényleg két nyertese lesz az irodalmi Nobel-díjnak: a Svéd Akadémia szerdán közölte, hogy október 10-én az idei irodalmi Nobel-díjas mellett a tavalyit is bejelentik majd – írja az MTI.
Tavaly az akadémiát megrázó szexuális zaklatási és kiszivárogtatási botrány miatt halasztották el a díj átadását, annyira felbolydult ugyanis a Svéd Akadémia tagsága, hogy a kilépések és az ellentétek miatt nem is adták át az elismerést az irodalmi kategóriában. Az ügy középpontjában álló Jean-Claude Arnault két év börtönt kapott, mostanra pedig látszólag lecsillapodtak a kedélyek, több új taggal gyarapodott a testület, amelynek szabályzata is megújult.
Az Akadémia tájékoztatása szerint
A díjakat hagyományosan december 10-én Stockholmban és Oslóban adják át, a díjat alapító Alfred Nobel svéd gyáros és feltaláló halálának évfordulóján. A tavalyi volt egyébként az első eset, hogy szexuális botrány miatt maradt el a díj átadása és előtte is csak hét alkalommal nem ítélték oda az elismerést: a két világháború miatt, illetve egy olyan esetben (1935-ben), aminek a hátteréről a mai napig nem lehet tudni semmit."
392,kultur,"A legutóbbi DC-filmek Batmanje, a kétszeres Oscar-díjas Ben Affleck írja és rendezi a Ghost Army című, igaz történeten alapuló filmet a II. világháború egyik legkülönösebb, a nácik ellen harcoló seregéről - tudta meg a Variety.
A film az igaz történetet feldolgozó The Ghost Army of World War II című könyvön, Rick Beyer és Elizabeth Sayles művén, és az ebből készült Ghost Army című dokumentumfilmen alapul majd. A forgatókönyv egy korai változatát a True Detective című sorozatot is jegyző Nic Pizzolato és a Shazam! mögött álló Henry Gayden írták, de a Variety úgy tudja, a főszerepet eljátszó, rendező és producerkedő Affleck még át fogja dolgozni a szöveget is.

A film egy olyan szellemhadseregről szól majd, amelyet csupa kreatív elme - művészek, reklámügynökök, divatszakemberek - találtak ki, hogy félrevezessék a nácikat, elhitetve velük, hogy jóval nagyobb ellenállásra kell számítaniuk, mint ami a valóság volt, mindezt egyfajta utazó színházzal, felfújható tankokkal és hangeffektekkel is nyomatékosítva. A sztori mögötti valóságról ebben a cikkben írtunk hosszabban:

Hogy pontosan mikor kezdődnek a film munkálatai, és pláne, hogy mikor lesz a bemutató, azt egyelőre még nem tudni."
393,kultur,"Szinte minden szabályt mellőzve, pályázat nélkül épülhet Budapesten, a Kossuth Lajos térre nyíló Alkotmány utcában a Nemzeti Összetartozás Emlékhelye egy új kormányrendelet szerint - vette észre a Hvg.hu.
Az építkezést nemzetgazdasági szempontból kiemelt jelentőségű üggyé nyilvánították, majd az eddigi mentesülések körét az új határozattal még tovább bővítették, ezért aztán
Ezen kívül még azt a látszólag súlyos kitételt is meghozták, hogy részlegesen
engedély nélkül belebonthatnak az Agrárminisztérium műemlék épületébe,
de ez vélhetően csak a felszín alatti fal részleges megnyitását jelentheti az eddig ismerhető tervek alapján, mivel az épület alatt a Kozma Ferenc utca irányából megközelíthető mélygarázs épül.
A trianoni békeszerződés századik évfordulója alkalmából megépülő földalatti emlékhely tervezői az Építészfórum információja szerint Zimay Balázs, a tájépítész tervező Mohácsi Sándor. A beruházás bruttó 5 milliárd forintba fog kerülni.
A HVG úgy tudja, hogy a szomszédos Vértanúk terén, a Nagy Imre-szobor egykori helyén készülő, a vörösterror áldozatainak épített emlékmű kapcsán is született egy újabb engedmény: 
a kötelező minimális zöldfelület arányát 15 százalékról 4,5 százalékra csökkentették. 
Ugyanakkor ez év végéről 2020. június 30-ra tolták ki azt a határidőt, ameddig a Néprajzi Múzeumot ki kell költöztetni az egykori és majdani Kúria épületéből.

(Borítókép: a Nemzeti Összetartozás Emlékhely (részletének) látványterve. Fotó: Steindl Imre Program / MTI.)
"
394,kultur,"Kiss Tibi a Quimbyből és Vastag Gábor (A Kutya Vacsorája) nemrég megalapították az Aranyakkord nevű ""kanapéprojektet"", amelyet szimplán csak dalkeltetőnek hívnak, mert annyi dalötlet van a zenészekben, hogy azokat már nem bírják el a saját zenekaraik, viszont veszni sem szeretnék hagyni őket. Ennek az egyik példája a Tudom, hogy hol vagyok című dal, amelyben közreműködik Lajkó Félix, és a számhoz készült videó nálunk debütál.
Az Aranyakkordot az hozta létre, hogy rengeteg dal volt, ami nem tudom bekerülni sehova, se a Quimbybe, se máshova. És hát azért is kellett már kezdeni valamit a rengeteg dalötlettel, hogy ne felejtsem el azokat
- mondta nekünk Kiss Tibi az általa csak kanapéprojektnek hívott Aranyakkordról, ami szerinte annyiban feltétlenül eltér például a Quimbytől, hogy itt nem egy rendes rockzenekarról beszélünk, hanem inkább egy akusztikusabb, folkosabb muzsikálásról.
            
A Tudom, hogy hol vagyok című dalban egyébként játszik Lajkó Félix hegedűművész és Gábor Andor állandó vendég is. Kiss elmondta, hogy egy Quimby-koncert után találkoztak az Ördögkatlan fesztiválon Lajkóval, és már akkor kitalálták, hogy kellene közösen zenélni, amikor még az Aranyakkord nem is létezett. Lajkó ráadásul nem csak egyszeri közreműködő, más dalokban is játszik még, és valamikor élőben is előadják az Aranyakkorddal közös számokat, bár Kiss szerint ez még szervezés alatt áll.
Félix nem a legegyszerűbb esetek közé tartozik, de abszolút érzésember, a zene nyelvén nagyon könnyen kommunikálunk. Például ha erősítőkkel meg torzítókkal játszunk, akkor ő is bemetálosodik. Egy-két ilyen szeánszunk már volt, és ott nagyon egymásra találtunk. Egyébként a Hófehér cigány című, még meg sem jelent dalunkat is az ő jelenléte ihlette
- meséli Kiss, aki még elmondta még, hogy alapvetően van egy zenei szakrális irány az Aranyakkordban, a zene ősi iránya, ami voltaképpen az örömzene. Ennél egy fokkal komplexebb a mostani dal története is, amelyet Kiss úgy írt le, hogy
 kelet-nyugat sámán country
amelyben a nyugatot ők viszik a kicsit westernes motívumokkal, a keletet pedig Lajkó erősíti fel, és DNS-láncként kapcsolódik egymáshoz a két dallam és melódia. Erre az állapotra reflektál az a paradoxon, hogy ""nem tudom, hol vagyok"". A klipet egyébként többek között Új-Mexikóban forgatták, ami pluszban rátesz a pszichedelikus hangulatra.
Az Aranyakkord élőben legközelebb május 23-án lesz látható a budapesti Ellátóházban."
395,kultur,"Bejelentették az utolsó három fellépőt is a Sziget Fesztiválra: Macklemore, 6LACK és Michael Kiwanuka fellépésével lett teljes a program.
Michael Kiwanuka augusztus 7-én, pár órával az idei főfellépő, Ed Sheeran előtt lép fel elvileg: a sztárnak elég sötét a szigetes múltja, a rajongók legfeljebb reménykedhetnek, hogy most tényleg találkozhatnak vele. 2013-ban a szigetes koncertje napján jelentette be, hogy egészségügyi okokból mégsem lép fel, aztán a 2014-re meghirdetett szigetes fellépése előtt megismételte ugyanezt.
6LACK 9-én, Love To és Martin Garrix előtt lép fel, Macklemore pedig 10-én, főműsoridőben, a The National előtt.
            
A Nagyszínpad headlinereinek listája egy hónappal ezelőtt vált teljessé."
396,kultur,"A Sony megnyerte a filmipar egyik legfurcsább aukcióját, és ezzel megszerezte a jogokat egy Britney Spears dalain alapuló musicalfilm elkészítésére, amely ugyanakkor nem Britney életéről fog szólni, hanem Csipkerózsikáról, Hófehérkéről és az ő könyvklubjukról.
Persze a hír egy kicsit kevésbé furcsa - vagy még inkább az? -, ha tudjuk, hogy még csak nem is vadonatúj projektről van szó, hanem már egy majdan a Broadway-n elkészülő színpadi musical még inkább majdani filmes jogairól.
A musical címe Once Upon a One More Time lesz, ami rendkívül szellemes szójáték az angolszász mesék eleje (Once upon a time, azaz Egyszer volt, hol nem volt) és Britney népszerű slágere, az 1998-as ...Baby One More Time címének felhasználásával.
            
A Deadline azt írja, miközben a filmstúdiók őrülten keresik a váratlanul sikeres Bohém rapszódia sikerének lehetséges lenyúlási módozatait, a Sony ezzel visszalépett egyet, és a szintén hatalmas sikerű Mamma Mia! sikerét akarja meglovagolni.
A sztori Hamupipőke, Csipkerózsika és a többi Disney-hercegnő könyvklubjáról fog szólni, ahová a Tündérkeresztanya egyszer csak elhoz egy feminista könyvet, amitől aztán minden megváltozik. Például a zene is, és itt jön Britney életműve a képbe. A musicalnek az Életrevalók amerikai remake-jének a forgatókönyvét jegyező Jon Hartmere lesz a dramaturgja, és az a Kristin Hanggi lesz a rendező, aki a Mindörökké rock című Tom Cruise-film alapjául szolgáló musicalt megismertette a világgal.
Britney Spears egyébként mostanában épp a bulvársajtóval van elfoglalva. Miután bevonult egy pszichiátriai intézetbe, elterjedt róla, hogy akarata ellenére tartják ott, ami miatt még a családtagjait is halálosan megfenyegették a dühös rajongók.
De a sztár közzétett egy videót, amelyben azt mondja, a pletyka volt menedzserétől ered, aki jogtalanul kommunikált a nevében, egyébként pedig valójában minden rendben van vele. Ezt a barátja is megerősítette. "
397,kultur,"Professzionális alpinistákat bíztak meg azzal, hogy vízhatlan, szintetikus anyagból készült ponyvát húzzanak a Notre-Dame-katedrális fölé. Így akarják megvédeni a múlt héten egy tűzvészben részben leégett és jelentősen megsérült épületet a Párizs felé közeledő viharoktól, amelyek tovább roncsolhatnák - írja az ABC. A székesegyház boltozata három helyen beszakadt, így az esővíz bejuthatna a belső térbe, de a meggyengült falkoronák is védelemre szorulnak.
A munkálatok már kedden elkezdődtek, a ponyvát tartó szerkezet a helyén van, a ponyva pedig már úton van a helyszínre - közölte Philippe Villeneuve főépítész, hozzátéve, hogy nagyon sürgetnie kellett a folyamatot, hogy mindenképp kész legyenek a nagy esők előtt. Április 23-án megjelent képeken látható, hogy a ponyvák egy része azóta fel is került az épületre.
A Notre-Dame néhány épen maradt tetőszobrát a munkálatok részeként már korábban leemelték daruval, és biztonságos helyre szállították, hogy ezek se sérüljenek meg a viharban.
A tűzvész, pontosabban a hosszú ideig tartó oltás következtében már így is elázott a katedrális több része, főként az amúgy is megsérült boltozat. A helyreállítás előkészítése annak a fém állványzatnak a bontásával indul, amit csak nemrég állítottak fel a tetőn - a tűzvész előtti munkálatok során.
Az épület jelentősen megsérült, de korántsem lehet azt mondani, hogy porig égett volna. Az újjáépítés akár évtizedekig is eltarthat, habár Macron elnök azt ígérte, öt-hat év múlva átadják a székesegyházat.
A francia állam nemzetközi tervpályázatot ír ki a rekonstrukcióra, amelyben lehetőséget adnak arra is, hogy az elpusztult 19. századi huszártorony helyett egy kortárs építészeti elemmel egészüljön ki a székesegyház. Mindezt azzal indokolják, hogy a torony nem volt az eredeti középkori épület része. Az ENSZ műemlékvédelmi szervezete, az UNESCO képviselői már találkoztak Macron elnökkel, és felajánlották a szakmai segítségüket. Audrey Azoulay főtitkár általánosságban úgy fogalmazott, hogy a technológiai fejlődés által kínált új lehetőségeket figyelembe lehet venni a rekonstrukció tervezése során, és minden nemzedék hozzáteheti a magáét az épülethez, de a Notre-Dame integritását és univerzális világörökségi értékeit tiszteletben kell tartani.
Az eredetitől eltérő rekonstrukció felvetése máris nagy vitát váltott ki Franciaországban. A Le Figaro online felmérése szerint a megkérdezett 35 ezer ember több mint 70 százaléka mindenfajta kortárs kiegészítést ellenez. Több neves művészettörténész, köztük Jean-Michel Leniaud úgy foglalt állást, hogy az épület 19. századi helyreállítója, Viollet-le-Duc megoldásaitól egyáltalán nem lenne szabad eltérni.

 (Borítókép: Notre-Dame-székesegyházat takarják le ponyvával, hogy védjék az esőtől 2019. április 23-án. Fotó: Benoit Tessier / Reuters) 

Rádióból hallott a tűzről, mindenképp segíteni akart.
Eddig 400 millió euró jött össze. Becslések szerint a teljes összeg elérheti az egymilliárd eurót is.
A cég szóvivője szerint kizárt, hogy egy csikk okozta volna a pusztító tűzvészt."
398,kultur,"A Kúria is megerősítette, hogy jogszabálysértést követett el a TV2, amikor csak arról számolt be, hogy a Fidesz-KDNP leadta az ajánlásokat az EP-választás előtt, arról nem, hogy velük együtt a Jobbik és a Momentum is megtette ezt - vette észre a testület határozatát a Hvg.hu.
Korábban ugyanebben az ügyben már a Nemzeti Választási Bizottság is megállapította, hogy a TV2 megsértette az esélyegyenlőség szabályait, de a csatorna ezt a döntést nem akarta elfogadni, felülvizsgálatot kértek a Kúriától. De a testület kimondta: a felülvizsgálati kérelem nem alapos, és mindenben igaza volt az NVB-nek.
A TV2, amikor az első három párt leadta az aláírásokat az EP-választás előtt, csak arról adott hírt, hogy a Fidesz-KDNP tette meg ezt elsőként. Egy magánszemély ez után fordult a Nemzeti Választási Bizottsághoz azzal, hogy a Jobbik és a Momentum ugyanekkor adta le az aláírásait, mégis kimaradtak a hírből. Az NVB ezt indokoltnak találta, bírságot viszont nem szabott ki, mert nem volt ismétlődő a jogsértés.
A TV2 azért kért felülvizsgálatot Kúriától, mert szerintük a fontos hír az volt, hogy a Fidesz adta le elsőnek az ajánlásokat, annak nincs hírértéke, hogy ki volt a második-harmadik. (Egyébként elsőként a Jobbik adta le az aláírásokat, a Fidesz csak második volt, de ennek az Országos Választási Bizottság szerint sincs jelentősége, a törvény szerint az ugyanaznap történt leadás egyidejűnek számít.)
A Kúria azt is hozzátette a megerősítő ítélethez: ha a műsor nyilvánvalóan megsérti az esélyegyenlőség alapelvét, akkor nem lehet a szerkesztői szabadságra hivatkozni.

A TV2 mindazonáltal nem lehet nagyon meglepve a mostani ítéleten, mert megszokhatták már, hogy teljesen nyílt, leplezni sem próbált kiállásuk a Fidesz mellett büntetéseket szül. Kaptak már bírságot azért, mert a műsorvezetők kampányoltak a Fidesz mellett, amit szintén megerősített a Kúria is, de kaptak hatmilliós bírságot a választások előtt azért is, mert csak fideszeseket hívtak meg a Mokkába.
"
399,kultur,"Közérdekű adatigénylésben kérte ki a hvg.hu a vezetői fizetéseket az MTVA-tól és a Duna Médiaszolgáltató Zrt.-től. Ezt megelőzően csak a 2011-2016 közötti időszakra vonatkozóan kerültek nyilvánosságra adatok, miután az RTL pert nyert a közmédia ellen, emiatt pedig bár akarták, nem titkolhatták tovább a vezetők fizetését. 2016-ban az MTVA vezérigazgatójának, a hírhamisítóként ismertté vált Papp Dánielnek a járandósága még havi bruttó 2 millió forint volt, ez azóta 2,4 millió forintra nőtt.
Az RTL korábbi riportja szerint az MTVA vezérigazgatói eddig egységesen havi bruttó 2 millió forintot kerestek, így volt ez Böröcz Istvánnal, Szabó László Zsolttal és Vaszily Miklóssal is. Ők valamennyien ennyi pénzt kaptak, legalábbis 2016 októberéig - ez volt az utolsó adat, amit az RTL-lel egy másfél évig tartó per után megosztott a közmédia.
A hvg.hu a hetekben újra rákérdezett a bérekre, így derült ki, hogy a vezérigazgatói fizetés azóta jócskán megnőtt: a legfelsőbb vezetőnek ma már 20 százalékkal több pénz, bruttó 2 millió forint helyett bruttó 2,4 millió forint jár.
A vezérigazgató nemcsak a havi fizetésére számíthat, ha kitűznek számára valamilyen prémiumfeladatot, és azt teljesíti, további akár 12 millió forintot vihet haza."
400,kultur,"A kansai-i sötét erdőben halva találták az éjjel Bartzu Benōt.
Vagy nem találták, igazából a franc se tudja. De bárcsak halva találták volna, akkor legalább történne valami, nem úgy, mint a neves japán rendező, Kavasze Naomi új filmjében, a Látomásban. Vagy lehet, hogy abban is történik valami, igazából a franc se tudja.
Az vesse rám az első követ, aki látta a filmet, és nem ugyanez vele kapcsolatban az első gondolata. Meg esetleg azok, akik fogékonyabbak nálam a jó esetben misztikus, rosszabb esetben misztikusság látszatát keltően álmély gondolatokra, ők viszont talán nem annyira szeretnek köveket dobálni ártatlan filmkritikusokra. Olyan mély/nem mély gondolatokról van szó, mint hogy „ő is keres valamit, csak még ő sem tudja, mit”, vagy hogy „hallod az éjszaka hangját?”, vagy hogy „a természet képes a teremtésre és a pusztításra is”, ugyanis a Látomás lényegében ilyen mondatokból, valamint hosszú szünetekből áll össze, és hát nehéz elfogulatlanul állást foglalni, melyik a kellemesebb. Nemcsak azért, mert a mondatokban nincs sok köszönet, de azért is, mert a csendekben sincs. Szép tájakkal elfedett unalom.
            
IMDB: 5,4
Rotten Tomatoes: 50%
Index: ??/10
És lehet, hogy gúnyosnak tűnök, valószínűleg azért, mert az is vagyok, de attól még tényleg simán benne van a pakliban, hogy valakinek mond valamit ez a film. A sztori szerint egy francia nő (Juliette Binoche) Japánba megy, egy isten háta mögötti erdőbe, hogy egy látomás nevű gomba után kutasson: a növény csak 997 évente tűnik fel, akkor is csak ezer fokos hőmérsékleten, cserébe viszont elmulaszt minden rosszat az ember életéből, örökre (nem csak ideiglenesen, mint bizonyos más gombák, amelyekről viszont nem szól a film). Itt aztán találkozik egy magának való fickóval, akivel egymásba szeretnek, majd találkozik egy másik magának való fickóval, akivel egymásba szeretnek, végül hirtelen szül egy gyereket.
Vagy nem szül, igazából a franc se tudja.
A Látomással ugyanis nemcsak az a gond, hogy nehezen dekódolható, vajon van-e valami mélyebb jelentése a benne szereplő dolgoknak, hanem az is, hogy az alapvető cselekmény szintjén is teljesen érthetetlen. Arról még lehet gondolkodni, hogy a varázsgomba utáni kutatás mit jelképez – azt az örök emberi téveszmét, hogy mindig másban, külső tényezőkben reméljük megtalálni a boldogságunkat? az utat a boldogsághoz, amely valójában fontosabb, mint a megérkezés? –, még ha ebben a gondolkodásban szinte semmit nem is segít maga a film. De azzal, hogy konkrétan nem áll össze annyi sem, hogy mi történik épp a vásznon, már nehezebb mit kezdeni. 
Hogy ki az az ember, akit egy vadász véletlenül lelő (és ki az a vadász és hogy kerül oda?), ki az az ember, aki egyszer csak megjelenik az erdőben, és vad táncot lejt, miért szeret bele Binoche halálosan, azonban gyakorlatilag fél perc alatt és két egymással váltott szó után az egyik férfibe, majd miért ismétli meg ezt valamivel később pont ugyanígy a másikkal? Mi történik szegény kutyával, és főképp mi a rosseb történik szerencsétlen újszülött csecsemővel, akit Binoche egyszer csak kipottyant magából a rengeteg közepén, majd küszöbről küszöbre kezdik adogatni a környékbeli japánok között? Csupa olyan kérdés, amire nincs válasz.
Egyvalami egészen biztos csak, és ez Kavasze Naomi történelmi bűne: hogy a csodálatos, zseniális, felülmúlhatatlan Juliette Binoche borzasztóan rossz benne. Alig van szövege, de azt olyan hihetetlenül túljátssza, mint valami amatőr színész, aki életében először áll színpadon, és azt hiszi, minden gesztust, szót és hangulatot külön le kell reagálnia egy-egy félreérthetetlenül hangsúlyos arckifejezéssel. Nézni is szomorú, pedig ő volt a film csalhatatlannak tűnő vonzereje. De hasonlóan meglepő Kavasze néhány egészen suta és amatőr megoldása is, mintha nem egy csaknem harminc éve filmező, sokszorosan díjnyertes rendezőről lenne szó: például amikor Binoche szép nagy betűkkel ábrázolja a füzetében az elvárásait. Azaz leírja, hogy látomás, mellé egy nyilacska, utána a fájdalom szó, amit aztán jó vastagon, kétszer is áthúz. Jézusom.
De hátha van, akit mégis megérint a Látomás, kell lennie ilyen embernek biztosan. A többiek meg gondolkodjanak el alaposan a boldogság elérésén az életben, a fájdalmak megélésén és még a szerelmen is. Abból baj nem lehet."
401,kultur,"Dr. Strange a jövő 14 millió 605 lehetséges verzióját látogatta meg, hogy megtalálja azt az egyetlen megoldást, ami Thanos legyőzéséhez vezet, még ha ez komolyabb áldozatot is követelt a Bosszúállóktól. Nekünk ugyan nem volt sem kristálygömbünk, se a 14 millió variációt nem láttuk együtt Strange-dzsel, de találgatni remek dolog, úgyhogy a korábbi trailerek megvizsgálása után most mélyebbre ugranánk a fekete lyukba, hogy olyan dolgokat jósoljunk meg a Bosszúállók: Végjáték kapcsán, amik explicit módon nem látszanak ugyan az előzetesekből, de jó eséllyel ki lehet őket következtetni.
Az április 16-án Twitterre és Redditre kiszivárgott jeleneteket nem láttuk, és másokat is arra biztatnánk, hogy ne nézzék még a film előtt, ugyanakkor mégis kitesszük a spoilerveszély táblát, ha esetleg egy vagy több teóriánk később igaznak bizonyulna a filmben.
Kezdjük a legbiztosabbal, vagyis az időutazás tényével. Tény, legalábbis 99 százalékra mondjuk, hogy ez nem csak teória, hanem benne lesz a filmben. Hogy mire alapozzuk ezt?
Az előbbi kettő tiszta sor, A Hangya és a Darázsban megalapozták ezt, mint lehetséges megoldást a Bosszúállókra, főleg, hogy a végefőcím utáni jelenet külön felhívja a figyelmet az időörvények veszélyére.
Innen már egy picit nagyobb ugrás az, hogy észrevegyük, Lang kvantumruháján ott van a zsugorodáshoz szükséges technológia vezérlője.
És itt jön képbe a sokkal korábban, a forgatásról kiszivárgott pár kép, amin azt látjuk, hogy több szerelő kézfején is ott van az az óraszerű valami, amit Lang a zsugorodásra és növésre is használ – a ruhák és a díszlet viszont az első Bosszúállókban lezajlott New York-i csata idejéből valók, világos tehát, hogy valami machinálás van az idővonalban, és hőseink a jövőből kerültek vissza, hogy itt próbálkozzanak megállítani Thanost.
Ugyancsak a New York-i csata végjátékos kiszivárgott képein látjuk, hogy Mark Ruffalo digitális mozgásrögzítéses (mocap) ruhában van, tehát nem Bruce Bannert, hanem a Hulkot fogja alakítani. Persze lehet, hogy csak újrafelvételről van szó, hogy a csata egy korábban be nem mutatott részletét vegyék fel a Végjátékhoz, de valószínűbb, hogy Banner a Végtelen háborúban mutatott Hulkimpotenciája után rendezte a sorokat a nagy zöld lénnyel, és újra át tud alakulni.
Méghozzá nem simán a pusztító Zöld szörnnyé, hanem az úgynevezett Professzor Hulkká.
A képregényekben Hulknak több alteregóját megismerhettük, volt külön sorozat is például Szürke Hulkkal, aki egy Las Vegas-i bűnbanda vezérévé vált. Nem volt sokkal okosabb a sima Hulknál, de tudatosan cselekedett, értelmesen tudott beszélni. Ennél több fokkal előrehaladottabb verzió lett Professzor Hulk, ami kvázi a legelőnyösebb tulajdonságokat menti át a Banner-Hulk együttműködésből: ugyan nem ez a legerősebb formája, de mégiscsak egy Hulk, cserébe viszont a zseni Banner irányítja a testet tökéletes összhangban.
Mivel a Végtelen háborúban egy rövidke jelenetet leszámítva nem láthattuk Hulkot, szinte biztosra vehető, hogy a nagy zöld szörny visszatér a Végjátékban, és hát mi másért vettek volna vissza belőle az előző részben, ha nem azért, hogy a Bosszúállók lezárásában nagyot dobjanak vele, és behozzák a Professzort, aki sima pusztítógép helyett még hasznosabb tagja lehet a csapatnak.
Hogy valami trükközés lesz a Hulkkal, az abból valószínűsíthető, hogy Ruffalónak volt közös forgatási jelenete Tilda Swintonnal, vagyis az ősmágussal, és arra elhasználni egy ilyen hatalmas (és a mostani film időpontjában már halott) varázslót, hogy a sima Hulkot ébressze fel Bannerben, elég luxus lenne.
(Azt már csak zárójelben dobjuk be, hogy a nagyobb szerepet kapó szuperhősök közül egyedül a Hulk keze van akkora, hogy jó legyen rá Thanos páncélkesztyűje, már ha valami ilyesmi megoldásban gondolkodtak a Marvelnél a csettintés visszacsinálására, ezért is jól jöhet, ha a Hulk tud gondolkodni, nem csak csapkodni...)
Elég sok elmélet kering (főként Redditen) a New York-i csata jelentőségének megnövekedéséről. A Végjáték előzeteseiben látott romos táj kapcsán felmerült, hogy az a Bosszúállók elpusztított főhadiszállása lenne, ahhoz viszont túl sok a rom.
A romok mennyiségéből és anyagából (van ott irodai rész is a ceruzával, amiről a Hangya ugrik egyet) biztosan állítható, hogy a Földön vagyunk, és ha már úgyis visszamennek az időben a New York-i csata helyszínére, valószínű, hogy ezt látjuk itt is, csak épp más kimenetellel.
A második előzetesben Thanos nem a Végtelen Kövek segítségével érkezik meg a csata helyszínére, hanem hasonló kék sugárral jut le, mint a csatlósai a Végtelen háborúban. Felmerül persze, hogy utólag manipulálták az előzetes kedvéért a felvételt, de Thanos teljes harci díszben van, páncéllal és hatalmas karddal, tehát nincs birtokában a köveknek, amik kvázi végtelen hatalmat biztosítanának neki.
Ha ezek nélkül veszi fel a harcot Thanos a Bosszúállókkal, az csak azt mutathatja, hogy még nincs a kövek birtokában, amikor lecsapnak rá. Ez pedig elméletünk szerint azt jelentheti, hogy a Bosszúállók szándékosan beleavatkoznak a múltba, hogy a New York-i csata más kimenetellel záruljon, és Thanos maga is beszálljon a harcokba, hiszen akkor még egy kő sincs Thanosnál, csak a páncélkesztyű, ami meg a Bosszúállóknak kellhet.
A terv tehát az lehet, hogy az időutazó Bosszúállók szépen összegyűjtögetik a köveket, majd azokkal felszerelkezve lecsapnak a még gyengébb Thanosra, hogy elszedjék tőle a páncélkesztyűt. Erre az idővonal alapján a 2011-es New York-i csata alkalmas, hiszen itt Thanos közbelépése sejthető.
Természetesen a teljes filmet mi sem tudtuk összerakni, bajos is lenne a Marvel szempontjából, ha minden részlet kisakkozható lenne. Például sántít kicsit, hogy 2011-ben állítanák meg Thanost, mert egy kő ekkor hiányzik:
És ha úgyis időutazás a terv, egy-két kisebb megálló beleférhet, ez alapján nem biztos, hogy minden követ ekkor akarnának begyűjteni, lehet, hogy a jövőből már alapból párral felszerelkezve jönnek.
Az viszont, hogy ez a New York-i terv a végső megoldás lenne, nem valószínű, mert hát miért tettek volna bármelyik előzetesbe akár csak egy pillanatnyi képkockát is a nagy fináléról? Továbbra is tartjuk a felvetést, hogy az előzetesekbe tett képkockák szinte kizárólag a film első harmadából, feléből vannak, pont azért, hogy a nagy lezárást semmi se lője le.
De akkor mi értelme van egy korai hatalmas csatajelenetnek? A megoldás nem a New York-i csata lesz, hanem az
Ha visszaemlékszünk a Végtelen háborúra, amikor Doktor Strange a 14 millió 605 lehetséges végkimenetel megtekintése után átadja a követ Thanosnak, az világít, márpedig a kövek csak akkor világítanak, ha épp használatban vannak.
Strange is ezt tette, a saját filmjéből már ismert trükk módosításával csalta csapdába Thanost – és a Végjáték megoldása is a Dormammut legyőző időhurok lehet, ami mindig visszaállít egy bizonyos időpillanatot, amíg a csettintés után életben maradt Bosszúállók nem a tökéletes megoldással győzik le Thanost. Ezzel a készítők egyfajta A holnap határa-utánérzést adnak a filmnek, amiben addig-addig látjuk majd a Thanos ellen küzdő Bosszúállókat, amíg össze nem áll a tökéletes terv."
402,kultur,"
Ez itt a Trónok harca utolsó évadának kibeszélője. Itt fogjuk elemeire bontani mindig az új részeket, elspoilerezni mindent a könyvektől a sorozaton át az utolsó apró infómorzsáig. Szóval aki nem akarja lelőni magának a poént, az ne olvasson innen tovább. Aki viszont örömmel olvas utána minden Trónok harca-epizódnak, azt szívesen látjuk a 8. évad 2. részének a kibeszélőjében.

Ha valakit nem érdekel az okoskodás meg a részletek, röviden ez történt a Hét Királyság lovagja alcímű epizódban:
– mondta Jaime Lannister anno a legelső Trónok harca-epizód végén, amikor Bran Stark megleste, ahogy az ikertestvérével szexel, ő meg simán kilökte a vártorony ablakán. Ugyanezt a mondatot kapta most vissza a mindent tudó és látó orákulummá vált Brantől a sorozat egyik leggyűlöltebb karakteréből szerethető tragikus hőssé avanzsált lovag. Ami egyrészt jól mutatja az utolsó évad eddigi fő mondanivalóját (gondoljunk csak bele, honnan indultak, és hová jutottak a főszereplők!), másrészt újra visszhangozhat a fejünkben a végén a stáblista alatt is, amikor Dany megtudja, kicsoda valójában Havas Jon.
Az igazi nevem Aegon Targaryen.
Ezzel ugye egy csapásra szertefoszlik Daenerys életcélja, amire születése óta készült: a Vastrón visszaszerzése. Ráadásul pont az vágott be elé hirtelen az örökösödési rangsorba, akivel viharosan gyors (és mint kiderült, vérfertőző) kapcsolatba keveredett az elmúlt pár epizód alatt. És aki hajlandó volt őt királynőként elfogadni, és térdet hajtani előtte, annak ellenére, hogy éppen királlyá választották. Megteszi ezt most visszafelé is Daenerys? Ha megteszi, a szerelemért teszi meg, vagy a túlélésért? Ez lett hirtelen a sorozat egyik alapkérdése, és abból ítélve, ahogy Daenerys karakterét fokozatosan egyre arrogánsabbra (néha egészen ellenszenvesre) festették, nem lesz egyszerű a válasz rá.
Sokatmondó jelenet, amikor Daenerys és Sansa arról társalognak, milyen könnyű manipulálni a férfiakat (mellékszál, de azok után, hogy az egyik egy barbár hadúrnak feleségként eladott kamaszlány volt, a másik meg Joffrey király és Ramsay Bolton, a tévétörténet két legrugdosnivalóbb gyökere mellett szenvedett, szép ívben jutottak el a hatalmi intrikálásig). Amikor oda kerül a szó, hogy mi lesz a holtak legyőzése után – már ha legyőzik őket –, és Észak nem akar behódolni többé a Vastrónnak, hát, vágni lehet a feszültséget a levegőben. Szép kontraszt, hogy közben Tyrion és Jaime azon elmélkedik, hogy bezzeg ha az apjuk láthatta volna, hogy éppen a Starkok várát készülnek védeni és meghalni.
Az utolsó évad második része nagyon fontos pont volt a sorozatban. Az előző szezon, valljuk be, a fő cselekményszálat tekintve valahol egy gimnáziumi D&D; szerepjátékos parti szintjén mozgott („a kalandozók kimennek a vadonba zombit fogni, hátha így mindenki elhiszi, hogy még egymillió ilyen jön megölni mindenkit”), tehát most, a záró évad elején kellett visszarázni a nézőket a régi, megszokott, felnőtt, sötét, kiszámíthatatlan és sokkoló Trónok harca stílusba. Az első résztől ezt hiába is vártuk volna, annak az volt a feladata, hogy felrakja a bábukat a táblára, és felvázolja az alaphelyzetet, végigpörgesse, ki kivel van. További nehezítés volt, hogy jó előre beharangozták, hogy a harmadik epizódban jön majd a nagy összecsapás az Éjkirály seregével, szóval leginkább a vihar előtti csend érzékeltetése, a tét és a feszültség elviselhetetlenségig fokozása volt a második epizód funkciója.
Amit nagyjából sikerült is elérni. Úgy, hogy igazából semmi akció nincs végig, kizárólag szomorú és dühös emberek beszélgetnek egymással.
Oké, Arya és Gendry szexjelenete mégiscsak akciónak számít, és bár a Trónok harca nem spórol az ilyen jelenetekkel, mégis roppant hatásos. Talán azért, mert bármekkora terminátornindzsa-gyilkológép is lett Aryából, a néző szemében továbbra is egy kislány, nem nő – ehhez képest kissé meredek az, hogy
én nem a Vörös Asszony vagyok. Vedd le a gatyád!
Folytatódik az első rész osztálytalálkozó-vonulata, egymást rég nem látott karakterek találkoznak újra, Theon-Sansa, Jaime-Brienne, az éjjeli őrség megmaradt pár tagja, Tyrion-Jaime és így tovább. A beszélgetések a „nézd hová jutottunk” tematikából észrevétlenül csúsznak át arra, hogy holnap úgyis mind meghalunk, és nézőként is átragad ránk egyfajta szomorú beletörődéssel vegyes szorongás. A vég (ami számunkra nyilván a sorozat vége) elkerülhetetlen, és minden jelenetben ott motoszkál, hogy na ezek is utoljára beszélgetnek ilyen békésen, mert jönnek a zombik, meg a nagy csata.
Az epizód végig Deresre koncentrál, Cersei és Euron sztoriszála éppen csak említés szintjén jön elő azzal, hogy: 1. Tyrion mégsem olyan okos, mint mindenki hitte, és Cersei elárulta a zombifenyegetés ellen szerveződő koalíciót; 2. Bármi is lesz a nagy csata végeredménye, ott vár egy vadiúj sereggel a nyilván erősen megroppant győztesre.
A Nagy Terv mindenesetre megszületik: Bran önként vállalkozik csalinak, akire az Éjkirály majd jól ráugrik, és ha minden fegyvert bevetve a valíriai acéltól a sárkányüvegen át a sárkánytűzig, sikerül kinyírni, akkor... hát, akkor lehet reménykedni, hogy a zombik nem céltalan pusztítás üzemmódba kapcsolnak át, hanem engedelmesen összecsuklanak. (Mondjuk nagy csalódás lenne, ha ilyen egyszerű lenne a megoldás, inkább valami olyasmi valószínű, hogy Bran átveszi az Éjkirály helyét, és kordában tartja az élőholtakat.)
Ugyan az ostromot, és az összecsapást az Éjkirállyal remekül felvezették, azt látni kell, hogy még a csata után is marad három epizód. Ez vajon azt jelenti, hogy lezárul a holtak történetszála, és a sztori végét a Vastrónért folytatott harc viszi el? Vagy valahogyan döntetlenre végződik a meccs, és a végjátékban aztán mindenki mindenki ellen?
Az mindenesetre biztos, hogy a deresi csatának mindent elsöprően brutálisnak kell lennie, hullania kell a népszerű szereplőknek, szem nem maradhat szárazon. Ha tippelnünk kéne, ki az, aki otthagyja a fogát az ütközetben, leginkább közkedvelt mellékszereplőkre tippelnénk. Tormund, Brienne (talán az egész sorozatban most először mosolygott!), Lyanna Mormont (imádja a közönség, és külön jelenetet szántak arra, hogy ragaszkodik hozzá, hogy harcoljon), Ser Jorah (Samwell valíriai acél kardjával már végképp minden együtt áll ahhoz, hogy feláldozza magát a csatában a reménytelen szerelméért és királynőjéért), Szürke Féreg és/vagy Missandrei (olyan szép meghatóan búcsúztak), Theon. Legalább egy sárkány. Jövő héten meglátjuk.
Random gondolatfoszlányok a végére:"
403,kultur,"Nemes Jeles László lett a legjobb rendező a a Pekingi Nemzetközi Filmfesztiválon, a díjat a Napszállta című film rendezéséért kapta, írja az MTI.
A filmfesztivál zsűrijének elnöke Rob Minkoff amerikai rendező-producer (Az oroszlánkirály, Stuart Little kisegér) volt.
A Napszállta a Magyar Nemzeti Filmalap támogatásával a Laokoon Filmgroup gyártásában, a francia Playtime-mal koprodukcióban készült Sipos Gábor és Rajna Gábor producerek vezetésével. Világpremierje a velencei filmfesztivál versenyprogramjában volt, ahol elnyerte a legjobb film díját a nemzetközi filmkritikusok szövetségétől, a FIPRESCI-től. Nemes Jeles László filmjét már a világpremier előtt csaknem 70 ország forgalmazója vásárolta meg - olvasható a közleményben.
A film egy fiatal nőről szól, Leiter Íriszről (Jakab Juli), aki visszatér a családja budapesti kalapboltjába az első világháború előtt, ott pedig egy belecsöppen egy összeesküvésbe és egy titkos szervezkedésbe. A Napszálltáról itt írtunk."
404,kultur,"Megérkezett az első előzetes a Gemini Man című akciófilmhez, aminek jelentős részét még tavaly forgatták Budapesten. A főszereplő Will Smith búcsúzóul egy hatalmas löketet adott az országimázsnak azzal, hogy felmászott az In My Feelings-kihívás jegyében a Lánchíd tetejére (feltehetőleg illegálisan). De most végre azt is láthatjuk, hogy min dolgozott hetekig a stúdióban.
Az előzetes alapján nehéz megmondani, hogy mégis mi a túró lesz a Gemini Man, mert papíron érdekes a története, csak a megvalósítása tűnik tévéfilmesnek. A sztori szerint Smith egy profi bérgyilkost játszik, akit elkezd üldözni egy sokkal fiatalabb ügynök, aki meg tudja jósolni előre minden mozdulatát. Nem spoiler, mert az előzetes felénél kiderül, hogy ez a fiatal ügynök nem más, mint a saját klónja, akit 25 évvel ezelőtt hoztak létre.
Az előzetesben a forgatási helyszínnek használt Budapest is feltűnik egy várbeli látképpel, és több, feltehetőleg várbeli jelenettel, de az egyik nagyon látványosan háttérvetítésnek tűnik. Ahogy az egész előzetes is befejezetlen hatást kelt, mintha a Gemini Mannek még nem lenne formája vagy stílusa, és az utolsó pillanatban kellene kikalapálni. De az is bezavarhat, hogy Ang Lee rendező a filmet 120 képkocka per másodperc sebességgel forgatta le, ami egy sokkal természetellenesebb, tévéműsoros látványt eredményez.
Lee-nek remek drámákat köszönhetünk, mint az Étel, ital, férfi, nő, vagy a Jégvihar, olyan Oscar-díjas harcművész-filmet, mint a Tigris és sárkány, és olyan pocsék képregényfilmet is, mint a 2003-as Hulk. A Gemini Mant az eredeti tervek szerint 1997-ben rendezte volna Tony Scott, de sosem volt igazán alkalmas a technológia arra, hogy egy megfiatalított színész szerepeljen benne. Egészen a 2010-es évek végéig, ahol ez a megoldás egyre több filmben feltűnik (Marvel Kapitány, például), és ebben az előzetesben is bőven látni.
Smith mellett feltűnik a filmben Benedict Wong (Doktor Strange), Mary Elizabeth Winstead (Scott Pilgrim a világ ellen), és Clive Owen (A sebész) is.
A Gemini Mant Magyarországon is bemutatják, október 10-én lesz a tervek szerint a premierje."
405,kultur,"J.R.R. Tolkien hagyatékának kezelői és az író családtagjai teljes mértékben elzárkóznak a modern fantasy atyjaként emlegetett íróról szóló új életrajzi filmtől, amelyet ""se nem hagytak jóvá, se nem engedélyeztek és semmilyen szinten nem vettek részt az elkészítésében"", írja az MTI.
A Tolkien című filmet, amiben Nicholas Hoult játssza a címben szereplő írót, május 3-án mutatják be az Egyesült Királyságban, majd egy héttel később az Egyesült Államokban. Magyar premierről egyelőre nem tudni.
A film feldolgozza az író első világháborús élményeit, mikor 1916 közepén a francia frontra vezényelték, részt vett a somme-i csatában, majd kórházba került. Itt kezdte el írni a kitalált nyelveihez a történeteit.
Kedden kiadott közleményükkel a Tolkien-hagyaték gondozói
""tisztázni szeretnék, hogy a film elkészítését nem hagyták jóvá, nem engedélyezték vagy vettek részt benne"",
továbbá
""semmilyen formában sem támogatják azt és annak tartalmát"".
A hagyaték szóvivője elmondta a Guardiannek, hogy a közleménnyel csupán tisztázni akarták a filmmel kapcsolatos álláspontjukat, és nem egy jövőbeli jogi lépés előfutárának szánták.
Tolkien hagyatékának kezelői féltve óvják az író örökségét. 2011-ben jogi lépéseket tettek egy regény miatt, amelyben Tolkien az egyik főszereplő, 2012-ben pedig A Gyűrűk Ura karaktereit felhasználó szerencsejátékok miatt indítottak pert."
406,kultur,"A 2019-es cannes-i filmfesztiválon mutatják be a Diego Maradona című dokumentumfilmet, ami értelemszerűen az argentin focista sztoriját mutatja be, egészen pontosan életének azt a szakaszát, amikor a Napoliban játszott, 1984 és 1992 között. Az első hivatalos előzetes azt a részletet mutatja meg a filmből, amikor Maradonát a San Paolo stadiontól elkísérik egy hivatalos sajtótájékoztatóra.
A tömeg pedig megőrül érte: az utcán is éljenzik, a sajtótájékoztatón is szólni kell az újságíróknak, hogy menjenek távolabb tőle, a terem üvegtetőjén pedig rajongók skandálják, hogy ""Diego! Diego!"" Maradona végig meghökkentően nyugodt.
A filmet Asif Kapadia rendezte, ő felelt a Senna és Amy című dokumentumfilmekért is, amelyek Ayrton Senna Forma-1-es pilóta és Amy Winehouse énekesnő életét mutatták be, hasonló archív felvételekkel. A Diego Maradona elkészítéséhez 500 órányi, állítólag soha nem látott felvételt használtak fel.
A Diego Maradona versenyen kívül fog szerepelni Cannes-ban, magyar premierről egyelőre még nem tudni."
407,kultur,"Pogány Judit kapta idén a Színházi Kritikusok Céhének életműdíját, írja az MTI. A díjat szeptember 22-én, a színikritikusok díjátadó gálaestjén veheti majd át a Katona József Színházban.
A Színházi Kritikusok Céhe egy emlékezetes alakításokban gazdag életpályájú, önmagával a kíméletlenségig igényes, a közönséget maximálisan tisztelő nagy művész előtt tiszteleg az életműdíjjal
- közölték a szervezők kedden az MTI-vel."
408,kultur,"Egy koncertlátogatót olyan erősen meglöktek egy hétfői koncerten a Dürer Kertben, hogy koponyazúzódással kórházban kellett töltenie az estét. Az esetről maga az érintett posztolt a koncert Facebook-oldalára, ahol aztán a koncertszervezők is változásokat ígértek.
Az amerikai Defeater, az angol Dead Swans és a holland Swain lépett fel hétfő este a Dürer Kertben. Az eset a Dead Swans fellépésének első perceiben történt, az áldozat leírása szerint valaki olyan erővel rohant neki a koncert kezdetekor, hogy átesett a vészkijárat csukott ajtaján, ott pedig a folyosó közepén landolt. A posztja szerint az estét kórházban töltötte koponyazúzódással, az „orvos szerint hetekbe telhet”, mire biztossá válik, hogy nem lett maradandó károsodása. Az esetről írt posztot itt lehet elolvasni. Az egyik kollégánk is ott volt a koncerten, ő annyit látott, hogy valaki teljes erőből átrohant a Dürer középső termének egyik végéből a másikba, oda, ahol több ember is állt.
Egy részlet a hétfői koncertből, amiben 2:22-tól látszódik, hogy valaki átfut a közönségen.
A koncertet szervező Phoenix Music Hungary nem sokkal az áldozat posztja után egy hivatalos közleményt adott ki, szintén az esemény Facebookján. Ebben azt kéri a szervező, hogy jelentkezzen az agresszor magától, kérjen bocsánatot az áldozatától. Ígérik, hogy ők is vissza fognak nézni minden biztonsági kamerás felvételt, ha ez szükséges lesz.
Félreértés ne essék, tisztában vagyunk azzal, hogy a szélsőséges zene és szubkultúra néha szélsőséges reakciókat vált ki emberekből, azonban ez addig működik, amíg másban nem okozol kárt. Balesetek történnek persze mindig, de az, hogy valaki aljas módon, mindenféle felelősségvállalás nélkül eltűnik utána, mintha mi sem történt volna, az nagyon nincs rendben. (...) Aki a közösségünk egy tagjának árt, az mindannyiunknak árt, és remélem sokunk nevében beszélhetek, hogy mi mind Ildi mögött állunk.
A Phoenix Music Hungary posztját itt lehet elolvasni. Ebben azt ígérik, hogy az ő rendezvényeiken több sérülés nem lesz, „ha nem tetszik majd az új rendszer, akkor nem fogsz hiányozni”."
409,kultur,"The Beautiful Ones címmel jelenik meg októberben Prince memoárja, jelentette be a Random House könyvkiadó.
Az MTI azt írja, hogy a kötet tartalmazni fogja a Purple Rain című legendás album eredeti, kézírásos anyagát is. Prince még halála előtt belefogott visszaemlékezései megírásába, ebből a befejezetlen írásból is idéz az ősszel megjelenő memoár. A könyv címét a zenész egyik számából vették, a The Beautiful Ones pont a Purple Rainen szerepel."
410,kultur,"2018-ban üstökösként tűnt fel az amerikai politikában a demokrata Alexandria Ocasio-Cortez, aki az amerikai politika viszonyaihoz képest szokatlan programjával, de inkább közvetlen, lényegretörő személyiségével és online jelenlétével tudott a legfiatalabb nő lenni, aki a kongresszusba bekerült. De nem ő volt az egyetlen, aki megpróbálta.
Rachel Lears rendező róluk, egész pontosan négy jelöltről (Ocasio-Cortez, Amy Vilela, Cori Bush, Paula Jean Swearengin) készítette el a Knock Down The House című dokumentumfilmjét, ami az idén januári Sundance-filmfesztiválon mutatkozott be, ahol el is nyerte a közönségdíjat. A Netflix a hírek szerint 10 millió dollárért happolta el a forgalmazási jogokat, úgyhogy május 1-től mi is megnézhetjük a négy politikus útját. Ocasio-Corteznek sikerült (itt írtunk róla cikket), de ahogy az előzetesben is elhangzik, ""hogy egyikünk bejusson, ahhoz száznak kell megpróbálnia""."
411,kultur,"Légcsavar, csapkodó szárny, sárkányrepülő, helikopter, vitorlázó repülő, módszer a vízen járásra, árokásó gép, hidraulikus fűrész, lapátkerekes hajó, mentőmellény, autó, daru, robot, tükörszoba: csak néhány azok közül a találmányok közül, melyeket a Leonardo da Vinci: Művész – Feltaláló – Zseni című kiállításon megcsodálhatunk. Pontosabban a találmányok makettjeit lehet megnézni. Ezeket a kiállítás leírása szerint “egy mai olasz mérnökcsoport Da Vinci eredeti rajzai alapján állította össze olyan anyagokból, amik Leonardo idejében is elérhetőek voltak”.
A hatvan makett már turnézik egy ideje a világban, állítólag több százezren látták a szerkezeteket. Budapestre március közepén éreztek, és ugyanott láthatóak, ahol a lényegesen más hangulatú, sorozatgyilkosokról szóló Murder - A gyilkos tárlat nemrégiben, a Central Passage földszintjén. (A szervező cég is ugyanaz, de a Murder egy magyar fejlesztés volt, míg a Leonardo-kiállítást csak importálták.)
A Leonardo da Vinci: Művész – Feltaláló – Zseni tehát Leonardo számtalan szerepe, a festő, a szobrász, a feltaláló, a tudós, a matematikus, az építész, a zeneszerző, a költő és író közül a feltaláló-mérnök Leonardóra koncentrál. Nem is igazán van más választása, hiszen a Leonardónak tulajdonított húsz kép mindegyike nagy múzeumok legféltettebb kincse, és soha nem adnák őket kölcsön ilyen utazó kiállításokra. A találmányok makettjeit négy nagy csoportba osztották: hidraulikai (a víz tulajdonságaival és mérnöki alkalmazásukkal foglalkozó), mechanikai, háborús és a repüléssel kapcsolatos találmányokra. Mivel a makettek nagyjából egyforma méretűek és többnyire ugyanolyan fából készültek, nem különülnek el élesen ezek az egységek, nem kaptak külön termet sem. Egyszer csak átjutunk a repülés világából a hajózással és vízzel kapcsolatos találmányok közé, majd a mechanikai szerkezetek világába, végül Leonardo háborús találmányai közé.
Bár minden egyes találmányhoz részletes leírás tartozik arról, hogy Leonardo hogyan képzelte el a működésüket, milyen természeti jelenségek, például milyen állatok mozgása inspirálta egy-egy szerkezet kiagyalásában, jó lett volna ismerni a tágabb kontextust is. Az életrajz tényei ugyan fel vannak sorolva (pontokba szedve a padlón, ezeket a pontokat követve haladunk a kiállításon), de jelentősen szórakoztatóbb lett volna a tárlat, ha tudjuk például, hogy a kegyetlen háborús szerkezeteket kiötlő Leonardo amúgy annyira nem bírta az erőszakot, hogy húst sem evett, mert ahhoz meg kell ölni az állatokat. Vagy ha a repülő szerkezeteknél kiderül, hogy nem egyet kipróbáltak közülük évszázadokkal később is, és az ejtőernyő például működik.
Ezek hiányában, pusztán a találmányok makettjeivel és a hozzájuk tartozó leírásokkal, a kiállítás egy idő után kicsit egysíkúvá válik. Legalábbis engem nem kötött le a hetedik hasonló mechanikai szerkezet, de az igazsághoz tartozik, hogy a kiállításon láttam jó pár idősebb urat, akik ugyanolyan lelkesedéssel vetették rá magukat a háromgolyós csapágyra, mint húsz találmánnyal később a csavarmenetes szerkezetre.
A kiállítást interaktívként hirdetik, ami ez esetben annyit jelent, hogy a makettek egy részét ki is lehet próbálni. Minden egyes szerkezetre rá van írva, hogy hozzáérhetünk-e. Nagyjából a kiállított tárgyak harmada mozgatható. Emellett a találmányok működését számítógépes szimulációk segítségével is meg lehet ismerni. Mindenki kiválaszthatja azt a szerkezetet, ami a leginkább érdekli, megnézheti Leonardo eredeti vázlatait, aztán a találmány modelljét többféle kameraállásból és megismerheti működésének fizikai alapjait is.
Ami a legfurcsább a Leonardo da Vinci: Művész – Feltaláló – Zseni kiállításban, hogy nem merték bevállalni azt, hogy kizárólag a mérnök Leonardóra koncentráljanak. Ezért beleszuszakolták a festő Leonardót is, legalábbis “23 leghíresebb festményének reprodukcióját”. Hogy erre mi szükség volt azontúl, hogy egy szórakoztató, széles közönségnek szóló Leonardo-tárlatot nem tudtak vagy mertek Mona Lisa és Az utolsó vacsora nélkül elképzelni, rejtély.
A hivatalos magyarázat mindenesetre elég vicces: “A reprodukciók eredetijének megtekintéséért keresztül-kasul kellene szelniük Európát a látogatóknak. A Mona Lisa a párizsi Louvre-ban, Az utolsó vacsora Milánóban, az Angyali üdvözlet Firenzében, a Madonna Benois Szentpéterváron, a Hölgy hermelinnel Krakkóban, a Sziklás Madonna Londonban található meg. Kiállításunkon a művészetkedvelők Leonardo 23 leghíresebb festményének reprodukcióját egyszerre, együtt csodálhatják meg”.
Akárcsak az interneten ugye.
Bár egyes képeknél (vagyis repróknál) megjegyzik, hogy kétséges, hogy valóban Leonardo festette-e, azt a meglepő tényt, hogy a mester egész életművéből csak négy festmény van, aminek a szerzőségét soha senki nem vitatta, azért nem merték kiírni. Pedig nemrég a Szépművészeti Múzeum izgalmas kiállítást rendezett egy olyan kisméretű bronz lovas szobor köré, amelyről szintén nem tudjuk száz százalékos bizonyossággal kijelenteni, hogy Leonardo műve.
A két leghíresebb kép, a Mona Lisa és Az utolsó vacsora nem csak repró formában tekinthető meg. VR szemüvegek segítségével ezekbe a festményekbe be is léphetünk. Ez a gyakorlatban úgy néz ki, hogy miközben érdekességeket hallgatunk a festmények keletkezésének vélt körülményeiről, a képek körüli legendákról, a VR szemüvegen át jobbra-balra kalandozhatunk a képben. Ennek a Mona Lisa esetében ennek értelemszerűen semmi, Az utolsó vacsoránál a semminél éppen egy kicsivel több értelme van.

(A Leonardo da Vinci: Művész – Feltaláló – Zseni a budapesti Central Passage földszintjén, a Kiály utca 8.-10.-ben tekinthető meg 2019. augusztus végéig.)
"
412,kultur," Az észak-amerikai mozik mindössze 112 millió dollár összértékben adtak el jegyet húsvéthétvégén, ami a leggyengébb eredmény 2005 óta, számolt be az MTI. A legjobban A gyászoló asszony átka című természetfeletti horror szerepelt, amelyre a várakozásokat felülmúlva 26,5 millió dollár értékben váltottak jegyet az egyesült államokbeli és kanadai filmszínházakban. A mindössze 9 millió dollárból forgatott produkció globálisan 56,5 millió dollárt hozott első hétvégéjén, újabb jeleként annak, hogy a műfaj egyre megbízhatóbb nézőcsalogató.
A hétvége többi premierfilmje közül a Breakthrough című, vallásos közönségnek szánt filmdráma 11 millió dollárt hozott, míg a Penguins című dokumentumfilm a vártnál kisebb bevétellel, 2,3 millió dollárral nyitott.
A Shazam! című szuperhősfilm, amely két héten át vezette a toplistát, a második helyre szorult vissza 17,34 millió dollárra becsült bevétellel. Negyedik helyen a Marvel Kapitány végzett 9 millió dolláros bevétellel, ötödik a Little című komédia lett, 8 millióval.
A szokatlanul gyenge húsvéthétvége valószínűleg azzal magyarázható, hogy a nagy stúdiók vonakodtak piacra dobni költséges produkciókat egy héttel a várva várt Bosszúállók: Végjáték premierje előtt. A Marvel-birodalom legújabb szuperhősfilmjétől számos rekord megdőlését várják Észak-Amerikában."
413,kultur,"Hétfő este indul az ötödik Magyar Filmhét, a rendezvény keretében egy héten át több mint 200 magyar játékfilmet, kisfilmet, dokumentumfilmet, animációt és TV-sorozatot nézhet – akár ingyen – írja az infostart.hu.
A játékfilmeket 500 forintos áron tekinthetik meg az érdeklődök, a többi filmet pedig ingyen lehet megnézni a Corvin moziban, sőt még szavazhat is, hogy melyik volt a kedvenc filmje. Látható lesz egyebek mellett újra az Egy nap, a Napszállta, a Genetis, a Nyitva, a Vad Balaton, a Ruben Brandt a gyűjtő, A könnyű leckék és az Úr hangja is, olvasható az infostart.hu-n. 
A hétfői nyitóeseményen a Magyar Filmakadémia Egyesület több művészt is díjazott. Andorai Péter, Bánsági Ildikó, Bodrogi Gyula, Koncz Gábor és Venczel Vera kapott életműdíjat, ami először került idén kiosztásra. "
414,kultur,"A Papaver Cousins nemrégiben a ljubljanai vár kápolnájában adott koncertet a MENT showcase fesztivál keretében. Az itt felvett anyag ezúttal koncertfilm és -lemez formájában is megjelenik, a fellépésről készült videó a Stenken nézhető először.
A 2016-os Stenk dalversenyen egészen a döntőig menetelő Papaver Cousins február elsején – a Banja Luka-i Sir Croissant társaságában – koncertezett a kápolnában, ahol akusztikus felállással (két akusztikus gitár, nagybőgő, cselló) lépett fel.
“Azt szerettük volna megörökíteni, ami ennek a zenekarnak az esszenciája. Ezt, azt hiszem, hogy mind a dalok kiválasztásában, mind hangzásban, és mind a képekben sikerült megtenni” – mondta a zenekar nevében Szendrey-Nagy Olivér.
            
A zenekar szerint a most megjelenő One of Those Nights With Papaver Cousins (itt hallgatható) a két éve megjelent, szintén hatszámos A Holy Night With Papaver Cousins folytatásaként is értelmezhető. Az anyag érdekessége, hogy azt a One of Those Things című dalt is tartalmazza, ami eddig kizárólag a Bad Writing című nagylemez bakelitkiadványán volt elérhető.
A hatszámos lemez a nemrég alapított – és egy Tom Waits-szám után elnevezett – Grapefruit Moon kiadónál jelenik meg. A MENT fesztiválról itt írtunk korábban.

(Borítókép: Vajda Réka)
"
415,kultur,"Egy amerikai férfi, Steve Ruppel 116-szor ült be a moziba a Marvel Kapitányra, amivel megdöntötte az egy mozifilm legtöbb alkalommal való megnézésére vonatkozó Guinness-rekordot. Előtte 104 megnézés volt a rekord – írja a Cinemablend.com.
Ahhoz, hogy a rekordállítás hivatalos legyen, minden alkalommal két embernek kellett tanúskodnia arról, hogy tényleg megnézte a filmet. 

A munkamódszeréről azt mondta, hogy hétköznap hosszú ebédszüneteket tartott a munkahelyén, amikben megnézte a filmet, hétvégén pedig nem is csinált nagyon semmi mást a mozizáson kívül, de külön szabadságot is kivett csak azért, hogy a filmet nézhesse.


A legtöbbször hét alkalommal nézte meg a filmet egy napon belül. ""Azt gondoltam, hogy ez a legnagyobb hülyeség a világon, és hogy nem lehet megcsinálni. Azt sem tudtam, hogy miért van egyáltalán ilyen rekord, de aztán úgy voltam vele, hogy mégiscsak meg kéne azért próbálni"" - mondta.


Nem ez egyébként az első alkalom , hogy a wisconsini férfi rekordot dönt, ugyanis korábban már négy Guiness Rekordot is felállított, például jelenleg ő a világon az az ember, aki egyszerre a legtöbb pólóban futott félmaratont.


Az új rekordját egyáltalán nem a Marvel Kapitány iránti rajongása motiválta, viszont annyit azért elárult, hogy szereti a szuperhősös filmeket, és a Marvel Kapitány azért is tűnt jó választásnak, mert tudta, hogy sokáig játsszák a mozik. Arról, hogy miért nem választott rövidebb filmet, azt mondta, hogy végül is választhatott volna egy Disney-filmet, mert azok általában rövidebbek, de az énekléstől biztos hülyét kapott volna, szóval nem bánta meg, hogy a Marvel Kapitányra esett a választása.


Mindenesetre azt megjegyezte azért, hogy reméli, senki nem dönti meg most egy ideig a rekordot, mert nagyon fárasztó volt ennyiszer megnézni ugyanazt a filmet, ezért biztos hogy nem lenne kedve újra nekifutni valami hasonlónak.
"
416,kultur,"Feljelentést tesz az MTVA a GroenLinks kampányvideójának lopott felvételei miatt – közölte az MTVA sajtóosztálya vasárnap az MTI-vel.
A GroenLinks holland baloldali párt a közelmúltban kampányvideót tett közzé Judith Sargentiniről ""The Sargentini Report: A European struggle for democracy in Hungary"" címmel. A közlemény szerint a felvételen forrás feltüntetése, írásbeli szerződés alapján adott felhasználási engedély, valamint felhasználási díj megfizetése nélkül használtak fel több, az MTVA archívumába tartozó, szerzői jog által védett videoanyagot. A videó készítői még a csatornák logóit is kitakarták, így a szándékosság vitathatatlan az MTVA szerint.
Az MTVA honlapján közzétett feltételek kifejezetten tiltják írásbeli engedély, külön szerződés nélkül az MTVA és jogelődjei által készített videoanyagok felhasználását. A forrásmegjelölésüktől szándékosan megfosztott felvételek engedély nélküli felhasználásával ismeretlen személyek az MTVA-nak tényleges vagyoni hátrányt okoztak, ami a büntető törvénykönyvbe ütköző jogsértés. Az MTVA ezért megteszi a szükséges jogi lépéseket és feljelentést tesz.
A visszavonuló Judith Sargentini meséli el egy kisfilmben, hogy a politika az értékek védelméről, és nem csak a hatalom megszerzéséről szól.
Júniusban hallgatná meg Magyarországot az EU tanácsa a jogállamiságról.
És kiderült, hogy elég gyengék az eszközei az európai demokrácia megtámogatására. Az Európai Bizottság nyilvános vitát indít, és várja az ötleteket."
417,kultur,"Végre a magyar mozikba kerül az Egy nő fogságban című, szívszorító, kőkemény, de kötelező dokumentumfilm, ami megjárta az első magyar filmként 2018-as Sundance-filmfesztivál versenyprogramját és jelölték a legjobb dokumentumfilmnek az Európai Filmdíjakon is. A film középpontjában egy Maris nevű nő áll, aki egy családnál gyakorlatilag rabszolgaként él: takarít, főz, mos, elvisel különböző megaláztatásokat, majd ha mindennel végzett, indul dolgozni a gyárba. A fizetését nem kapja meg, a házat csak engedéllyel hagyhatja el. Mindez a napjainkban történik, Budapesten.
A filmet készítő Tuza-Ritter Bernadett viszont a forgatás közben egészen bizalmas viszonyba kerül Marissal, aki a kamera előtt egyre jobban megnyílik: beszél bántalmazásokról, a múltjáról, gyerekeiről, és felcsillan benne a remény, hogy akár meg is szökhet a fogvatartóitól. Az Egy nő fogságban ezt a folyamatot mutatja be, de voltak még kérdéseink Tuza-Ritterhez, ezért készítettünk vele egy podcastos interjút, hogy a saját szavaival mondja el, milyen a viszonya Marishoz, hogy találta meg a rabszolgatartó családot, és hogy miért maradt le a filmje az Oscarról, amire több külföldi is esélyesnek tartotta.
Tuza-Ritterrel Matalin Dóra és Klág Dávid beszélgetett.
Az Egy nő fogságbant április 18-tól vetítik a magyar mozik. Még tavaly készítettünk a filmről egy cikket, amikor a Sundance-es hír után levetítették a magyar sajtónak, azt itt lehet elolvasni.

Szerkesztett részlet a beszélgetésből:

Mennyire voltál te benne abban, hogy Maris ráébredt a saját helyzetére? Mennyire volt tudatos, hogy rávezetted erre?
Ez tudatos volt. Ennek abszolút egy emberi oldala is volt. Ódivatúnak tartom azt az elképzelést, hogy egy dokumentumfilmes maradjon kívülálló. Nem értem, hogy miért maradjon az. Van olyan szabadságunk, hogy eldönthessük, akarunk-e reagálni az előttünk történő eseményekre, vagy nem. Ha ez felvállaltan történik, ha hallod az én hangomat, akkor ezzel nincsen probléma. Számomra az lett volna etikátlan, ha nem reagáltam volna egy nő szenvedésére. Emberként vagyok ott, és egy embert látok.
Voltak különbségek a magyar és amerikai reakciók között?
Abban éreztem a különbséget, hogy mekkora mértékű az áldozathibáztatás. Amerikában egyáltalán nem teszik fel azt a kérdést, hogy de hát ő volt a hibás, miért nem ment el. Európában többen, és Kelet-Európában még többen. Ez nagyon érdekes volt. A lelkesedés is más. Az amerikaiak rettenetesen lelkesek és elkötelezettek voltak utána. Nagyon megható volt, hogy a vetítés után odajött egy nő azzal, hogy ő is túlélő, ő is ilyen helyzetben volt, és kiszabadult. Olyat is hallottunk, hogy a buszon egy nő mesélte a fiának, hogy milyen szép filmet látott tegnap arról, hogyan nem szabad viselkedni a másikkal, és ezt majd neki is meg kell néznie. Ezek voltak az első élményeim arról, hogy a film hogyan hat az emberekre.
Mi zavart minket a Végjátékban? Hogyan tovább a szuperhősfilmekkel? Részletekbe menő kibeszélő a Marvel-habostorta cseresznyéjéről. Kultrovat podcast
Szabó Kimmel Tamásról sokan hiszik, hogy minden rendező őt akarja, pedig volt, hogy fél évig egyetlen ajánlatot se kapott. A Pappa pia után szégyellte magát, és nem érti, miért ne szólhatna be a kritikusoknak. Kultrovat Podcast.
Az Alelnök című filmben őt játszó Christian Bale szerint nagyjából igen. Nem csoda, hiszen a film szerint több százezer ember halála róható fel neki, meg nagyjából minden rossz, ami Amerikában történt. De valójában ki az a Dick Cheney, és mi szárad a lelkén? Podcast."
418,kultur,"Április óta bele lehet futni az interneten egy új IKEA-reklámba, ami a felületes szemlélő számára teljesen ártatlannak tűnik. A főszereplője a felirat szerint Viktória, egy 52 éves, „hívogató nő”, aki bemutatja a hálószobájának bútorait: az ágyat, a polcokat és a ruhásszekrényt, amiben a narráció szerint „minden holmija elfér”. Amikor a reklámban elhangzik ez a mondat, akkor látjuk Viktória fiókját, amiben főleg napszemüvegek találhatóak. És két vibrátor.
És ha HD-ben nézzük, kimerevítjük a képet, és jobban megnézzük, ahogy én tettem, akkor látszik, hogy az árnyékból egy csillogó buttplug kandikál ki. Kár, hogy a „seggdugasz” szót teljesen másra használjuk, mert valószínűleg Magyarországon ennek a szexjátékszernek sosem lesz rendes neve.
Viktória elnagyolt figura, a reklám pedig szándékosan rájátszik az erotikus filmek közhelyeire, a tükör előtti szőrme boa-simogatással és az ágyban elfogyasztott pohár pezsgővel. Ami érdekessé teszi az egészet, hogy Viktória az egyedüli szereplő, nincsen más férfi vagy nő (a főszereplő az üveges szekrényben lévő fotók szerint akár leszbikus is lehet), akinek a vágytárgya, nincsen senki, akinek a műsort csinálná, nincsen ablakmosó, mint a klasszikus Coca-Cola-kisfilmben, hanem nagyon tudatosan csak a saját élvezetét mutatja be. Aminek a része a két vibrátor is.Első ránézésre is látszik, hogy ezek nem véletlenül, csak egy apró viccből kerültek be a reklámba, hanem nagyon tudatos döntés eredményeként vannak ott. Az ominózus beállításban mindkét vibrátor a kép előterében található, az egyik rikító színe pedig nagyon erősen elüt a többi, elég jelentéktelen szemüvegtől és magától a fióktól is. Alig egy másodpercig tart az egész, de ez az egy másodperc arra elég volt, hogy például egy olvasónk is kiszúrja a tárgyat, és elküldje nekünk a videót. Az IKEA sem bízta a véletlenre, amikor a reklám után kutakodva elkezdtem keresgélni a neten, a Facebookon rögtön felbukkant a falamon. A nyitóképe a vibrátoros fiók volt. Klasszikus klikkcsapda.
De közben mégsem. Nem találtam semmilyen konkrét számot arra vonatkozóan, hogy hány magyar nőnek vannak otthon dildói vagy vibrátorai - sem az ELTE PPK 2017-es felmérésének sajtónyilvános részeiben, sem a NLCafé.hu Szextesztjének eredményei között nem találok erre utaló statisztikát, de úgy tűnik, hogy nem is szerepelt kérdésként egyik kérdőívben sem.Az IKEA, pontosabban a magyar kommunikációját végző cég válaszából viszont kiderül, hogy a Viktóriát szerepeltető videó Csehországban készült, és egyelőre csak Szlovákiában, Csehországban, és Magyarországon, és kizárólag online fut. A cég szerint a szexualitást „mint az élet természetes részét” szerették volna ábrázolni, és nem akartak prűdek lenni abban, hogy bemutassák, mit szoktak csinálni a vásárlóik a hálószobákban.
A vibrátor csak egy eszköz annak bemutatására, hogy a svéd lakberendezési vállalat tudja, érti, és nem fél bemutatni, hogy az életünkben milyen szerepet tölt be a hálószoba.
– írták a levelükben. Nagyon diplomatikusan fogalmazva azt is közölte a cég, hogy Csehországban a reklám miatt a vevőszolgálat „vegyes visszajelzéseket” kapott. Nyilvánvaló, hogy a klikkcsapdához az is hozzátartozik, hogy sokan felháborodnak.
A reklámot megmutattam egy magyar reklámiparban dolgozó szakembernek, aki arra nem emlékezett, hogy lett volna bármilyen más reklámban szexjátékszer. Szerinte az ilyen filmekben „felesleges, vagy a sztorit nem közvetlenül építő, csak úgy ott lévő dolgok nem szoktak lenni, szóval ha szexjáték van egy filmben, akkor az valami szexes szolgáltatásnak lehetne csak a reklámja”.
A szakértő is megerősítette, hogy hiteles női szemszög nagyon hiányzik még mindig a reklámokból, annak ellenére, hogy „vásárlói döntések 82%-át nők hozzák”, egy felmérés szerint az Egyesült Államokban például a nők vásárolják a fogyasztási cikkek 85%-át.
Úgy is fogalmazhatnánk, hogy nagyon kevés kivétellel, de minden márka közönsége főleg nőkből áll, és ilyen alapon akár valóságosan is ábrázolhatnák, vagy hitelesebben is megszólíthatnák őket.
Mindezek ellenére a női szexualitást általában az úgynevezett male gaze-en, azaz a férfiak tekintetén keresztül ábrázolják.A szakértőnk szerint viszont ez az 1:10 perces reklám „elég uncsi”, még azt figyelembe véve is, hogy egy online reklámról van szó, és nem tévében futóról. Ami azt jelenti, hogy „nem fizet a figyelmedért, hanem kiérdemelni szeretné”, azonban a termékleírásokon kívül nem nagyon történik benne semmi. Ez viszont akkor jól magyarázza azt, hogy a hiteles szexualitás megjelenítésének érdekében mégis miért két hangsúlyos szexjáték látható a nyitóképen. Szakértőnk az IKEA más területeken szórakoztatóan kommunikál, de itt nem ártana valami történet is ebbe a filmbe.Az IKEA egyébként tud merészen újító és konzervatív is lenni: huszonöt évvel ezelőtt készítettek egy olyan, amerikai nagyvárosokban futó reklámot, aminek a főszereplője egy meleg pár volt, ezzel pedig sok évvel megelőzték azt a trendet, ami aztán a 2010-es évekre már meghonosodott a nyugati világ reklámjaiban. De képesek ennek az ellenkezőjére is, pár éve a szaúd-arábiai katalógusukból eltüntették a nőket, az ország szokásainak megfelelően, de mindennel szembe menve, amit az áruházlánc hitvallásának szokott nevezni.
És persze már szexjáték is volt egy kampányukban, bár nem pont ilyen kontextusban: a francia Leagas Delaney nevű ügynökség készített pár kisfilmet, amik arról szóltak, hogy érdemes otthon rendet tenni, mert különben a kisgyerek a szülők vibrátorával fog játszani. A vibrátor itt még egészen más szerepet kap, mint az új reklámban, nem a hétköznapi élet egyik természetes tárgya, hanem valami nevetésre ingerlő, kicsit kínos holmi. A hiedelmekkel ellentétben ezt a reklámot sosem tiltották be, 2001-ben futott Franciaországban:
A Magyarországon online futó reklám az IKEA Hívogató hálószoba-fantázianevű kampányának egyik fele, a másikban egy kisgyerekes család szerepel, de abban nem bukkan fel egy szexjátékszer sem."
419,kultur,"Ő nagyon hálás azért, hogy 1956 után nem agitálták őt erőszakosan be a pártba, és soha ebből neki semmiféle hátránya nem volt, - megrendítette, - s ezért tartotta szükségesnek mindezt sürgősen elmondani, - hogy péntek délután Kádár János elvtársról, akiről tudta, hogy munkáit becsüli, levelet kapott, azt írta, hogy “szeretettel”. Ez őt felkavarta, s mielőtt mindent befejezne, nagy önvizsgálatra kényszerítette, és úgy érzi, hogy kötelessége tisztán látni és elmondani néhány dolgot.
A részlet Aczél Györgytől, a Kádár-rendszer kulturális életének vezetőjétől származik, akiről pedig szó van, Kovács Margit kerámiaművész. Kovács Margit Aczélnak diktálta le vallomását a halála előtt pár héttel. Ezen a szövegen kívül azonban soha, sehol nem beszélt arról, hogy mit jelentett számára a rendszer kegyeltjének lenni. És ami igazán különleges a sorsában, hogy nem csak Kádár rendszerének. Kovács a harmincas években, a Horthy-rendszerben éppolyan sikeres és foglalkoztatott művész volt, mint később a kommunizmusban.
A szentendrei Kovács Margit Kerámiamúzeum megújult tárlatán már ezek a kérdések is helyet kaptak, a rendkívül népszerű kerámiaművész alakja sokkal árnyaltabban jelenik meg, mint a korábbi évtizedekben. A kiállításban feltűnnek a művész eddig feldolgozatlan hagyatékából származó levelek és fotók, már jól ismert darabok mellett pedig rég nem látott kerámiák is.
A múzeum 1973 óta mutatja be Kovács munkáit, és máig ez az egyetlen olyan vidéki kiállítóhely, amely el tudta érni a bűvös évi egymilliós látogatószámot. Sokáig kötelező programhelyszíne volt a Magyarországra látogató állam- és kormányfőknek, az iráni sahtól az angol királynőn át a spanyol királyig sokan megcsodálták Kovács Margit munkáit.
Pedig már a múzeum létrehozása sem volt ellenmondásoktól mentes. A győri születésű és Budapesten, a Pozsonyi úton élő művésznek nem volt semmilyen szentendrei kötődése. Mégis ide álmodta meg Aczél a múzeumát, amit három felajánlott helyszín közül választhatott ki a művész. Amikor Kovács kiválasztotta a Vastagh György utcai épületet, az itt lakóknak menniük kellett, egy Szentendrén akkor épült lakótelepen kaptak lakást.
A kiállítás elején képet kaphatunk Kovács rendhagyó életútjáról. Kovács Margit látszólag nyílt és egyszerű, valójában azonban nagyon is titokzatos, az imázsát meglepő tudatossággal építő nő volt. Csak egy példa:
a beszédét valószínűleg tudatosan alakította kicsit parasztos ízűvé, miközben egy győri, zsidó polgárcsalád lánya volt, akinek semmi köze nem volt a falusi élethez.
Élete nagy részében a Pozsonyi úton élt, abban a házban, ahol Radnóti Miklósék is. Barátok voltak, Kovács ott volt, amikor egy bombariadó alkalmával a költő először szavalta el a pincében a Nem tudhatom című versét. De arról, hogy miként élte túl családja összes tagjával együtt a vészkorszakot, éppen úgy nem beszélt soha, ahogy zsidóságáról sem.
A magánélete ugyancsak rejtélyes: édesanyjával élt annak haláláig, egyetlen szerelemről, társról sem tudunk az életében. A háromszáz darabos kiállítás legmegrázóbb darabja éppen az a szobor, amit anyja halála után készített: a halottas ágyon fekvő nő fölé Kovács Margit és nővére hajolnak.
Őket leszámítva egyedül volt, de nem tűnt emiatt keserűnek. A szobrait tekintette a gyerekeinek, róluk beszélt úgy, mintha az újszülöttjei lennének, készítésükről pedig úgy, mint a szülésről. Amikor új kiállításra kérték fel, nem egyszer úgy válaszolt: erre a házasságra még nincs felkészülve. Kovács Margit évtizedekkel a Szex és New York előtt már a sokat dolgozó, nagy karriert építő, utazgató szinglik életét élte.
Megtehette, mert elképesztően népszerű és sikeres volt. Részben azért, mondja a kiállítás egyik kurátora, Eged Dalma, mert a támogatott művészek közé tartozott. De nemcsak a hatalom, hanem az emberek is szerették: a hagyatékából rengeteg rajongói levél került elő. Voltak, akik azt írták neki, hogy szabályosan transzba estek a művei láttán. Rengeteg megrendelése volt, és tudatosan kereste is a lehetőségeket, sokszor ajánlotta magát. Műveit sokszorosította, hogy minél többet eladhasson belőlük. Igény volt rá: nagyon sokan szerettek volna Kovács Margit kerámiát a lakásukba, és így sokaknak jutott is belőle.
A népszerűség másik titka, hogy Kovács Margit munkái könnyen befogadhatóak, nem kívánnak művészettörténeti jártasságot. Szépek: szép nők, anyák, gyerekek, Madonnák, állatok és tájak láthatók rajtuk. Még a halállal foglalkozó művek is harmonikusak, megnyugtatóak. Kovács minden korban megtalálta a helyét, ha kellett egyházi, ha kellett népies témában alkotta meg lényegében ugyanazt. Éppen úgy képes volt a Horthy-kor, mint később a pártízlés szolgálatában megtartani a saját stílusát. Közterekre is sokat dolgozott: a tárlat a Magyarország területén található, eddig ismert, illetve újonnan azonosított köztéri munkáit is bemutatja, a volt Híradó mozitól a már szintén nem létező Úttörő Áruházig.
Nagy kérdés, hogy mi maradt mára a hatvanas-hetvenes évekbeli elképesztő népszerűségéből. Egyre kevesebben vannak ugyanis azok, akik az 1977-ben meghalt Kovács Margitra élő művészként emlékeznek, ezért személyiségének vonzereje, az egykori ismertség a fiatalabb közönséget már nem hozza be látogatóként a múzeumba.
A kerámiák népszerűsége mégis tartós, bár Eged Dalma szerint művészettörténeti, művészetelmélet szempontból nem okvetlenül időtállók ezek az alkotások. “Most is látszik a látogatókon, hogy tetszik nekik, szeretik”. És érdekes maradt, mint jelenség is: szinte minden családnál akad egy szobor vagy másolat tőle, és stílusa annyira jellegzetes volt, hogy szinte mindenki felismeri a munkáit. 

(Borítókép: Vasvári Tamás / Index)
"
420,kultur,"Az AFP nemzetközi hírügynökség a saját tényellenőrző oldalán hívja fel arra az olvasók figyelmét, hogy egy négy évvel ezelőtti fotójukat felhasználva egyesek hamis hírt terjesztenek Magyarországról. Az interneten évek óta kering egy fotó, amely azt állítja, hogy a magyar rendőrök egy kicsinyeit szoptató disznóval tartják távol a muszlimokat a határtól.
A kép azonban óriási nagy hazugság, mert eredetileg a Fülöp-szigeteken készült 2015 október közepén egy tájfunnal kapcsolatos riporthoz, a képet pedig az AFP fotósa készítette. Ahogy az eredeti kép alapján látható
valakik odaphotoshopoltak egy magyar rendőrnőt a kicsinyeit szoptató malac mellé, a háttérbe pedig egy rakás embert tettek, mintha éppen valamilyen országhatár felé tartanának. A képre azt is ráírták, hogy ""Így akadályozza meg a magyar határvédelem, hogy a muszlimok átlépjék az országhatárt"".
A kép azóta többször is felbukkant Twitteren, Redditen és a Facebookon, főleg iszlamofób, idegengyűlölő kontextusban, ráadásul az AFP screenshotja szerint minimum három éve kering a neten.
Az eredeti fotóhoz egyébként azt írták, hogy egy helyi álldogál a megmentett malacaival, ahogy a háttérben emberek próbálnak átkelni a tájfun miatt elárasztott főúton Manilától északra.
Egyébként a migránsok disznóval való riogatása nem annyira földtől elrugaszkodott elképzelés Magyarországon, három éve Schöpflin György fideszes EP-képviselőnek is meggyűlt a baja egy hasonló bejegyzése miatt.

(Borítókép: a bal oldali hamis kép forrása: Audrey Upton Brown / Facebook. A jobb oldali felvétel: Ted Aljibe / AFP.)
"
421,kultur,"Már rég nem újdonság, hogy mesterséges intelligencia is tud zenét csinálni, azonban a Dadabots nevű virtuális formáció egészen extrém szintre emelte a műfajt. A Youtube-on napi 24 órában death metalt, matek rockot és más hasonló műfajok zenéit sugározza, de kizárólag olyat, amit maga a mesterséges intelligencia hozott létre.
A Dadabots technikailag egy mélytanuló algoritmus, amelyet két zenész fejlesztett ki az egyetemen. Az algoritmus a betáplált adatok alapján folyamatosan tanul, és a megismert metálzenék alapján állítja össze, mik a legtöbbször ismétlődő momentumok, hangok és témák, majd ezek alapján megalkotja a saját zenéjét. Az egészet pedig folyamatosan közvetíti a Youtube-on.
A részletekről a Motherboardot érdemes olvasni, de annyi a lényege a folyamatnak, hogy az elején az algoritmusnak csak pár másodperces hangrészleteket mutatnak, majd ahogy egyre több input kerül a gépezetbe, úgy lesz egyre komplexebb, technikásabb a zene, amit a Dadabots generál. A készítők szerint mindössze annyi a hibája a gépnek, hogy vokál helyett csak halandzsa és más hangminták hallhatók, illetve képes olyan gyors gitártémákat is generálni az algoritmus, amit élő ember nem tudna lejátszani.
            
Eddig 10 albumot hoztak már össze a Dadabotsszal, inputként pedig olyan metál- vagy matek rock-zenekarok munkásságát használták fel, mint a Meshuggah vagy a Battles. A kész termékből kiválogatják a legjobb a számokat, és összeraknak belőle egy lemezt. A ""zenekar"" szlogenje pedig nem más, mint
eltüntetni az embereket a black metalból,
aminél metálabb szlogent kevés elképzelni.
Az élő stream zenéjét egyébként a kanadai Archspire death metal együttes ""inspirálta"", amellyel kapcsolatban a készítőknek van egy nagyon érdekes megjegyzése. A zenélő algoritmusok egyelőre elég rossz zenéket állítanak elő, mert a dalok egy idő után destabilizálódnak, majd egész egyszerűen szétesnek. Az Archspire zenéje viszont más, az egyik kutató szerint azért, mert olyan gyors tempóban játszanak, ami stabilizálja azokat a témákat, amelyeket a metálalgoritmus generál belőle."
422,kultur,"Giorgio Morodernek köszönheti a világ az I Feel Love című Donna Summer-számot, és rajta keresztül az italo-diszkó, a techno, a house, a trance, az EDM, az electroclash, és a még ki tudja, milyen elektronikus zenei műfajok megjelenését. Úgyhogy az észak-olasz Moroder 1977 után akár ülhetett volna a babérjain évtizedekig.
De nem ezt tette, a nyolcvanas évek meghatározó slágereinek lett a producere (Berlin: Take My Breath Away, Blondie: Call Me, Irene Cara: Flashdance...What A Feeling), dolgozott ikonikus filmzenéken (Éjféli expressz, Végtelen történet, A sebhelyesarcú), és nem mellesleg a saját neve alatt is remek albumokat jelentetett meg (From Here To Eternity, E=mc2). Ha valaki odakapcsol egy retrorádióra, szerintem nem kell sokat várni, hogy megszólaljon egy szám, aminek Giorgio Moroder volt a producere. Mi most végre interjúzhattunk vele.
Giovanni Giorgio Moroder a dél-tiroli Ortiseiben született 1940-ben, és ladin-német-olasz vegyes kulturális és nyelvi közegből származik. Az első lemeze, a még rockzene-alapú Giorgio 1969-ben jelent meg, de az 1972-es Knights In White Satin már a diszkóval kacérkodott. Moroder producerként is aktív volt, szövegíróként az angol Pete Bellotte segítette. Találkozása az akkor éppen Münchenben modellkedő Donna Summerrel mindkettejük életét megváltoztatta: először a még diszkóalapokra készülő, de már-már szoftpornóba hajló Love To Love You Baby és a még mai füllel is tökéletes, gépekkel lüktető I Feel Love örökre bekerültek a popzene történelmének legjobb számai közé.
            
Donna Summer: I Feel Love (1977)Giorgio Moroder: From Here To Eternity (1977)Giorgio Moroder: The Chase (1978)Giorgio Moroder: Baby Blue (1979)Sparks: Tryouts For The Human Race (1979)Blondie: Call Me (1980)Paul Engemann: Push It To The Limit (Scarface) (1983)Phil Oakey & Giorgio Moroder: Together In Electric Dreams (1984)Berlin: Take My Breath Away (1986)
Moroder aztán a nyolcvanas évekre keresett producer lett, de a kilencvenes évektől valószínűleg ő is érezte, hogy megváltozott az idők szele, és visszavonult, inkább foglalkozott autótervezéssel, mint új zenék készítésével. A 2010-es években pedig valami történt: először is a Google versenyautós játékához, a Racerhez készített zenét, aztán szerepelt a Daft Punk bődületesen sikeres Random Access Memories albumán (a Giorgio By Moroder című dalon a saját karrierjéről beszél), majd pár remix után 2015-ben megjelent a Déjà Vu című lemeze is, olyan vendégénekesekkel, mint Sia, Britney Spears, Kelis, és Charli XCX. Közben elkezdett dj-zni is a saját számaival, és megvolt a bája annak, hogy egy hetvenes éveit taposó, még mindig a korszakra jellemző ikonikus bajuszt viselő ikon játssza le a nyolcvanas évek slágereit.
Moroder viszont úgy döntött, hogy idén elindul az első élő turnéjára is, az egyik állomás pedig a Budapest Sportaréna lesz május 15-én. Még áprilisban, a turné indulása után pár nappal tudtunk telefonon beszélni Moroderrel, aki a nyolcvan felé közelítve is ugyanolyan energikus, hálás, és kedves, mint amilyennek az utóbbi évtizedekben tűnt.
Hogyan jött a turné ötlete? És egyáltalán: hogyan néz ki egy fellépése?
Az utóbbi pár évben sokat DJ-ztem, amit imádtam, és az is egy fellépés volt, megjelentem személyesen, és beszéltem a közönséggel is. De sosem gondoltam arra, hogy zenélnem is kellene. Aztán láttam Hans Zimmer koncertjét, amit hetven zenész közreműködésével adott elő. Utána találkoztam vele, beszélgettünk, és ő kérdezte, hogy de Giorgio, te miért nem lépsz fel? Sokat gondolkodtam rajta, és azon, hogy mi lenne a helyes hozzáállás. Nekem nem kell a hetven zenész, mert az én számaim meglehetősen egyszerűek, nem kell bele harmincöt vonós. Az én zenekaromban most van három szintetizátoros, van dob, mindenféle ütős hangszer, van négy vonós, három háttérvokál, és van egy énekes. Én pedig egy kicsit ezt, és egy kicsit azt is csinálok, két dalban énekelek, kicsit DJ-zek, kicsit püfölök valamit a diszkószámoknál, szerintem elég jó műsor lett.
Már túl van a turné két állomásán, milyen érzés az élő fellépés?
Megy mint a karikacsapás! DJ-zni sokkal stresszesebb, mert egyedül van az ember, nincs aki segítsen, ha hibázik. És ha hibázik, akkor leáll a zene. Egy zenekarnál meg ha valaki hibázik, akkor sem tűnik fel senkinek: az énekesek attól még énekelnek, a vetítés megy, a fények is működnek, a hangmérnök bármit meg tud oldani. Ami még nagyon fontos: ezek a koncertek 8-kor kezdődnek, nem sokkal 10 előtt már indulhatok hazafele. A DJ-szettek pedig általában éjfélkor kezdődtek, vagy még később éjjel 1-kor, 2-kor.
Melyik két dalt énekli a koncerten?
Van egy, amit rajtam kívül szinte senki sem ismer, az egyik első dal volt, amit valaha írtam, az a címe, hogy Looky Looky. Egyrészt jó, hogy ezt választottam, mert még mindig el tudom énekelni, másrészt meg ez volt az első slágerem. Olyan sok pénzt nem kerestem vele, de pont eleget, hogy ki tudjam fizetni a lakbéremet, meg a rezsit. A hetvenes évek első felében még mindig szerettem azt a dalt, az egyik kedvencem igazából. A másik, amit a koncerten énekelek, az pedig a From Here To Eternity.
Vokódert használ?
Igen, de azért nem sokat, mert a vokóder azért olyan, hogy miután egyszer-kétszer hallja az ember, onnantól már elég unalmas.
Milyen érzés azt látni, hogy az emberek még mindig így reagálnak évtizedekkel ezelőtti számaira?
Tegnap Londonban még legalább egy órát játszhattam volna, az emberek alig akartak elengedni, a menedzserem meg mondta, hogy már ideje indulni, de én még maradtam volna. Nagyon élvezem.
Több száz dalnak volt a producere, van esetleg olyan a munkásságában, amiről úgy érzi, nem kapott elég figyelmet?
Van. Készítettem egy albumot, amit sosem szerettem igazából, meg valójában nem is volt annyira újszerű, meg formabontó. Az a címe, hogy Einzelgänger. A feleségem imádja egyébként. De egy kísérlet volt. Reménykedtem, hogy jobb lesz a fogadtatása, de nem lett az. Hallgatni még szoktam, de egy számot sem játszok róla. Van azokon kívül még 500, amiből válogathatok.
500 dal rengeteg, gondolom mindegyiknek megvan a maga története.
Szeretem az összeset, de kettő van, amit igazán imádok: az egyik a Love To Love You Baby, mert valami teljesen újszerű volt, ráadásul azzal a dallal fedeztem fel Donnát, és ez lett a mi kettőnk nagy sikere. Annyira bejött, hogy utána mehettem is meghódítani Amerikát. A másik pedig az I Feel Love. Brian Eno azt mondta David Bowie-nak, amikor éppen Berlinben vették fel az egyik albumát, hogy “ne keresd tovább a jövő zenéjét, mert Giorgio Moroder megtalálta”. Olyan volt, mintha hitelesítették volna a karrierem, mintha azt mondták volna ezzel, hogy na, Giorgio, tessék, megcsináltad. És az I Feel Love-ra még mindig elképesztően reagálnak az emberek, tegnap este is megőrültek tőle, amikor eljátszottuk.
Ön a diszkó mellett olyan rockzenészekkel is dolgozott, mint a Blondie vagy a Sparks. Velük milyen volt az együttműködés?
Vicces, pont egy órája adtam egy interjút a Sparksról, most készül róluk egy dokumentumfilm (Edgar Wright, a Haláli hullák hajnala és a Nyomd, bébi, nyomd rendezője készíti - KD). És akkor is a No.1 Song In Heavenről beszélgettem, a La Dolce Vitáról, meg a Beat The Clockról beszélgettem. Imádtam a Mael testvérekkel dolgozni, két-három hetente szoktunk beszélni telefonon. Két csodálatos férfi, akik nagyon nagy barátaim lettek. Egyébként nagyon bátrak is voltak, mert bevállalták, hogy az akkori módszerekkel veszik fel a dalokat: nem használtak billentyűket meg gitárokat, hanem szinte teljesen elektronikus volt minden.
A visszatérése óta sokan keresik önt, hogy legyen a producerük?
Rengetegen. Legyek producer, vagy remixeljem a számaikat. De annyit dolgoztam már az életemben, és most tényleg ezekre a fellépésekre koncentrálok, mert bőven van ezzel is munka.
És tényleg, ezelőtt még egyszer sem lépett fel? Még a hetvenes évek elején sem?
Csak egyetlen számmal, a Looky Looky-val. A hatvanas években elindult a Cantagiro nevű olasz utazó táncdalfesztivál, az egyiken, amin fellépett Adriano Celentano, én is előadtam ezt a dalt egy vonószenekarral, minden egyes nap. De csak a Looky Looky-t.
Amit 50 évvel később is elénekel.
Persze, hát imádom!"
423,kultur,"Joe és Anthony Russo, tehát a legutolsó két Bosszúállók rendezői az India Timesnak elmondták, hogy dokumentumfilmen dolgoznak, amelynek a nemrég elhunyt Stan Lee lesz az alanya.
A testvérpár elmondta, hogy a hamarosan mozikba kerülő Bosszúállók: Végjáték lesz az utolsó Marvel-film, amelyben felbukkan Lee, akinek szokása volt hosszú időn át, hogy minden Marvel-filmben felbukkanjon pár másodpercre valamilyen kis szerepben.
Anthony Russo azt is elmondta, hogy kifejezetten az érdekli őket, ahogyan Lee munkája és élete hatott a Marvel-képregényekre, de ennél többet egyelőre nem árultak el."
424,kultur,"Alex névre hallgat az a bemondórobot, aki néha a Rossiya 24 orosz állami hírcsatorna híreit mondja, de már most sok kritikát kap a BBC szerint. Az orosz tévénézőknek nem tetszik Alex külseje és az, hogy szerintük politikai propagandát sugároz.
A robotot a permi Promobot nevű cég fejlesztette le, az arcát pedig a vállalat társalapítójáról, Alekszej Juzsakovról mintázták. A robot egyelőre csak grimaszolni tud és a nyakát forgatni, de a végső változata már a végtagjait is képes lesz mozgatni.
A Promobot külön kihangsúlyozta, hogy majdnem mindent, a szoftvert és az alkatrészek többségét is Oroszországban állították elő 4,5 millió forintnak megfelelő rubelért."
425,kultur,"A Mi Vidékünk projekt keretében igyekszünk mindenhol gasztronómiai élményeket is találni. Vas megyével kapcsolatban az első, a második és a harmadik kérdésre is bizonytalan válaszok jöttek, végül mégis összeállít egy hármas csapat, amiről úgy hírlett, érdemes kipróbálni. Megerősítjük, mindet érdemes volt.
12-13 év külföldi munkavállalás után két iskolatárs állt össze Felsőcsatáron, hogy csináljanak valami jót, ez lett a Pinka Smoke. Elismerjük: jó lett, semmi fakszni, rendesen odatett BBQ-ételek egy köpésre Ausztriától, 20 kilométerre Szombathelytől. Hencsey Roland és Kállai Csaba régóta a vendéglátásban dolgoznak, egy iskolába jártak, azután mindketten hosszú évekre külföldön vállaltak munkát, Svájc, Ausztria, Németország, szállodahajók, minden megvolt. Aztán megelégelték a vándorlást, és visszatértek szülőhelyükre. Most ott tartanak, hogy szeretnék élvezni az életet, azt csinálni, amit szeretnek és nem beleszakadni a munkába. Kibérelték a környék egyik tipikus éttermét, ahova a megszokott és olcsó csárdaételek miatt jártak át az osztrákok valami kiadósat enni.
Az új bérlők viszont mást akartak, régóta tervezgették a közös munkát, street food is felmerült, végül a barbeque vonal mellett döntöttek. „Kicsit más, kicsit szokatlan, de mégis jó. Nem akartunk a fine dining vonalba elmenni, mert úgy gondolom, a BBQ földközelibb, emberközelibb, a térséghez jobban illik. Az ízekre megyünk rá, a tálalásra annyira figyelünk, amennyire megkívánja” – summázta a filozófiát Kállai Csaba.
A helyet alapvetően ketten viszik séftársával. Hencsey Roland a konyháért felel, társa az üzletvezetésért és ő is szolgál ki, hétvégén van csak beugrós segítsége. Nem pont így tervezték, de nem bánják, hogy így alakult. „A legnagyobb csalódás az volt, amikor hazajöttünk, hogy a személyzetet azt el lehet felejteni. Ausztria vonzereje miatt ebben a régióban mindenki elvárja, hogy 1200 eurót fizessünk a legalapvetőbb munkafolyamatért, mondjuk a mosogatásért. Ott szemben pedig már Ausztria van” – mutatott ki Kállai Csaba az ablakon, szóval látszott, itt tényleg nem ügy átjárni azért az 1200 eurórért.
Így végül kettejükre szabták a munkát, az éttermet, a nyitva tartást. „Én eleinte minden nap ki akartam nyitni, de Csaba meggyőzött, ha úgy kezdünk, úgy maradunk, és megint nem fogunk kilátni a munkából” – tette hozzá a séf. Így most kedden és szerdán zárva vannak, hétfőn és csütörtökön pedig csak este nyitnak ki, így van idő az életre és az előkészületekre is. „Ami kell is, egy hússal sokszor három napot is kell foglalkozni, mire olyan lesz, hogy kivihetem.” Alapanyagot onnan szereznek, ahonnan tudnak, néhány helyi tenyésztő is beszállít, de ami itthon nincs, külföldről hozatják be.
A tavaly október közepén nyitott, árban erős középkategóriás helyet gyorsan letesztelték az osztrákok, de aztán elmaradtak, ők a megszokott régi és olcsó kínálatot várták, de a környékbeliek örülnek a változásnak, hogy végre van valami más, valami jobb, kialakult egy magyar törzsközönség. Érdeklődés van, de még nem látják, a most bérelt helyet meg tudják-e venni, annak adnak még egy kis időt. Nem keresik magukat halálra, de nem is ez a cél. „Sokáig Svájcban dolgoztam, attól a bértől nagyon messze vagyok, de nem bánom, szeretem a helyet, ahol lakok, a nyugalmat szeretném itt megtalálni és a vendégek visszajelzését figyelni. Ennyi” – mondta a séf.
Így jártunk mi is, amikor az előétel háromféle borsa közül az egyik a torkomra szaladt, már kukkantott is ki a séf a konyhából, mi a gond. Aznap csak nekünk nyitottak ki, ebédidőben a helyi iskolásoknak melegítik a rendelt ebédet. Kérik az elnézést a gyerekek miatt, pedig nincs okuk rá, jó fej helyi vállalkozóként viselkednek, a gyerekek nem tudnának máshol enni, olyan szigorúak ma már az előírások az ebédeltetésre.
Mi a ház előételes táljával kezdtünk (abban volt a bors és az igazán remek házi savanyított sonkahagyma), angus flattel folytattuk (megdöbbentünk a puhaságon), és BBQ sertésoldalast és BBQ házi kolbászt is kóstoltunk, utóbbi lett a kedvencünk, jalapenoval, cheddarral volt töltve. A mustár is helyben készül, ezen már meg sem lepődtünk. A séf büszkeségét ettük desszertnek (sós mogyorós karamella), amivel szemben alulmaradtunk az előbbi ételek után. Valójában a séf is mosolygott, hogy ez mennyire tartalmasra sikerült, mégis volt vendég, aki kettőt evett belőle. Bődey Janó kollégámat idézve: „Azután simán nekiálltunk volna szántani a szomszédos földön.”
A Pajtába menjetek! Ez volt az egyértelmű és sokáig egyetlen tanács, amikor arról kérdezősködtünk, hol ehetnénk egy jót Vas megyében, ha lemondanánk a csárdavonalról. Őrség „fővárosában”, Őriszentpéteren működik a Pajta, immáron hetedik éve. Egy fiatal házaspár vezeti a helyet, kezdetben néptánctáborok kiszolgálását tervezték, de a második évtől már bisztrót vittek. Másfél évvel ezelőtt egy új séffel (Farkas Richárd) pedig még inkább emeltek a téten, most már igazi fine dining konyha van.
Hetente változó, szűk étlap mellé van két állandó menüsor is azoknak, akik mindent meg szeretnének kóstolni. Szezonális, a környék hagyományait beépítő és a helyi alapanyagokra építő konyha – ez ma már szinte alapelvárás egy fine dining helytől. A Pajtában az a szokatlan, hogy a fővárostól több mint három órányira, a gyönyörű Őrségben, de azért bizonyos szempontból a semmi közepén próbálkozik ezzel. Külön érdekesség, hogy amiből nem tud jót szerezni, azt nem tartja, például csirke nincs az étlapon. Helyette van nyúl és többféle hal. Saját fűszerkertjük és veteményesük van, de próbálkoznak a közeli fenyvesben is gombát termeszteni. Két dolgot nem tudnak itthonról beszerezni, a vajért és a tejszínért Ausztriába mennek.
Dizájnjában, belsőépítészeti megoldásaiban bármelyik nagyvárosban lehetne az étterem, de amit az ablakból látunk, és amilyen kiszolgálásban részesülünk, abban megvan a vidék minden bája. A tulajdonosok a szervízbe is rendszeresen beszállnak, családias a hangulat, feszengéstől mentes.
A rövidebb, őrségi menüsort és a degusztációs menüsort is kipróbáltuk. Mindhez részletes leírást kaptunk Marjai Flórától, az egyik tulajdonostól, aki „nemrég jött fel a konyháról”, négy éven keresztül a szakácsok mellett dolgozott. Minden fogást ízkavalkád jellemzett, az adagok aprók, könnyen végig lehet enni egy sort. Mi a házi kenyereknél, a dödöllénél és az egyedi, tökmagos túrógombócnál éreztük azt, ilyet máshol még nem ettünk.
Az éttermet két hónapja bővítették ki, az eredeti négy asztal sokáig elég volt, most háromszor annyi vendég fér el. Ausztria közelségét megérzik a munkaerő-megtartásban, bár egy nemrég meghirdetett pozícióra sok jelentkezőjük volt, nem véletlen, hogy a következő feladat egy személyzeti szállás építése lesz.
Tavaly ősszel Szombathely belvárosában nyílt meg a külsőségekben és kínálatban is a legmagasabb színvonalat megcélzó fine dining étterem, a Daniel & Frère Restaurant. A helyet egy a környékről, Répcelak mellől származó testvérpár nyitotta, Németh Dániel és Gyula korábban is a vendéglátásban dolgoztak, Gyula sokáig élt Monacóban, Dániel pedig Japánban tanulta ki a szusikészítést. A most nyílt fine dining hely előtt a szombathelyi plázában volt szusi éttermük.
A korábbi tapasztalatok miatt a Daniel & Frère-nek van egy erős francia és japán vonala, mellé némi magyaros beütés és a steakek is bejöttek. Extra vonalban a szusi a legerősebb, ahhoz külön étlapja is van a helynek, a franciás vonalat inkább a borok testesítik meg. A ház bora (nem is horribilis árért) például egy igazán üde provanszi bor. Az ételek már inkább a felső árkategóriában vannak.
Mi egy japán sort ettünk (előétel, Miso leves és szusi formájában), amiből a leves emelkedett ki a legjobban, ízvilága és az érezhetően nem a sarki boltból szerzett tengeri alga miatt elismerően csettintettünk. Most a steakekre nem tudtunk benevezni (aznap már egy másik éttermet is kipróbáltunk), helyette egy könnyű halat, aranydurbincsot rendeltünk, és azért tettük jól, mert a Miso leves után leginkább ennek az ízét vittük magunkkal. Elismerésre méltó, hogy a főételek köret nélkül is megállták a helyüket és semmilyen noszogatást nem kaptunk, hogy rendeljünk köretet is.
A kilencasztalos vendégtérrel egy légtérben van a látványkonyha, ahol látszik, hogy a szakácsok a legkomolyabban veszik a munkájukat és ehhez a legkomolyabb eszközeik is megvannak. Az egy térben evés és főzés mégis egyfajta feszengést kelt az emberben. A pult mellé állni és bámészkodni nem épp illendő és a szakácsokon is látszott, nem a legtermészetesebb nem üvöltözve sietni egy konyhán."
426,kultur,"92 éves korában meghalt Lorraine Warren, akit a legtöbben onnan ismernek, hogy ő ihlette a Démonok között című filmek legendás démonvadászát, aki a férjével több veszélyes entitást is elűzött. A Démonok között horror-franchise a valóban élt, és paranormális ügyek felkutatójaként dolgozó keresztény házaspár, Ed és Lorraine Warren életéről szól, a filmekben Warrent Vera Farmiga alakítja. 

Warren 1927. január 31-én született, férjével Eddel közösen működtették az Okkult Múzeumot, ahol a különféle paranormális tevékenységek és misztikus démonűző ügyeik ereklyéit, többek között az eredeti Annabelle-babát tartották. 

Múlt éjjel a nagymamán, Lorraine Warren csendben és békességben itt hagyott minket, hogy csatlakozzon az ő szeretett Edjéhez. Az utolsó időkben is boldog volt, és nevetett. Ő volt az én angyalom, a hősöm, és nagyon fog hiányozni. Mindenkit arra kérek, hogy ünnepeljük együtt az életét, és a gyönyörű lelkét. Ne felejtsétek el értékelni a szeretteiteket, amíg még megtehetitek. Köszönöm, és az Isten áldjon meg mindnyájatokat""
- írta ki Facebookjára a halálhírt unokája, Chris McKinnell. 
Ed Warren 2006-ban halt meg. 
A filmek előtt Gerald Brittle Demonologist című könyvében meséltek a történeteikről, és ebből  bírósági ügy is lett, mivel a filmhez senki nem kért engedélyt a könyv szerzőjétől. A stúdió azt állítja, hogy ezekre nem is kell, hiszen megtörtént események, a szerző erre azt válaszolta, hogy akkor ezt bizonyítsák be. "
427,kultur,"A Netflix saját gyártású műsoraival szinte minden műfajt lefedtek már (sőt, újat is teremtettek), de a repertoárból eddig hiányzott egy természetfilmes sorozat. Most már ezt is lehúzhatják a listáról, ugyanis megérkezett a streaming szolgáltató válasza a BBC Bolygónk, a Föld (Planet Earth) című minisorozatára. A mi bolygónk (Our Planet) nyolc részből áll, és a narrátora nem más mint Sir David Attenborough.
Persze nem ez az egyetlen közös pont, a producerek között szerepel az az Alastair Fothergill, aki a Planet Earth rendezője volt, vagyis a Netflix, illetve a velük együttműködő WWF semmit nem bízott a véletlenre. A 92 éves Attenborough persze már önmagában is garancia a sikerre: a királynő mellett talán ő az egyetlen általános elfogadottságú ""élő nemzeti kincs"" Nagy-Britanniában, aki bármit csinál, imádják, és a világon szinte mindenki ismeri, aki valaha kicsit is érdeklődött a természet és a környezetvédelem iránt.
Ahogyan a brit sorozat, A mi bolygónk egy-egy része is egy-egy élőhelyre koncentrál, és sok olyan jelenet van, ami ismerős lehet más természetfilmekből (pl. a paradicsommadarak tánca, hogyan vadászik a gepárd és így tovább). Néhány környezetvédelemmel foglalkozó szakember, például a brit George Monbiot korábban azt vetette David Attenborough és társai szemére, hogy mindig azokat a kis zöldszigeteket mutatják be, ahol az élővilág hihetetlenül gazdag, amelyek olyan gyönyörűek, hogy az ember alig hisz a szemének. Ugyan ezek hatására mindenki újra szerelmes lesz a Földbe, de nem biztos, hogy ez konkrét tettekre sarkall, sőt, azt a hamis illúziót ébresztheti a nézőkben, hogy alapvetően minden rendben van, és nem egy ökológiai katasztrófa kellős közepén élünk.
Mindössze 50 évvel ezelőtt a Holdra merészkedünk. Először tekintettünk vissza a bolygónkra. Azóta az emberiség a duplájára nőtt. Ez a sorozat a természet fennmaradó csodáit ünnepli, és megmutatja, mit kell megőrizni, hogy biztosítsuk az emberiség és a természet virágzását.
- adja meg az alaphangot a felvezetés. Időnként valóban sikerül összekapcsolni a képernyőn látható, sokszínű csodát a kőkemény valósággal, de csak nagyon kevés pillanat utal arra, hogy a bolygón emberek is élnek, és hogy a tevékenységükkel hogyan változtatják meg a környezetünket, hogyan ítélnek halálra fajokat. Pedig a készítők szándéka, hogy gondolkodásra ösztönözzenek, hogy rávegyenek arra, hogy lássuk a nagyobb összefüggéseket, és egy kicsit nézzünk magunkba, hiszen ahogyan a híres narrátor minden egyes részben hangsúlyozza: eldöntjük a bolygónk sorsát azzal, hogy mit teszünk az elkövetkezendő 20 évben. Ha nemcsak a látványra koncentrálunk vagy Sir David Attenborough megnyugtató hangjára, hanem meg is halljuk, amit mond, akkor már más a helyzet, akkor bizony lesz pár kellemetlen percünk, mert mindig van egy DE!
Ugyan a sorozat egyik fő célja, hogy megértsük, ez a szépség mulandó, és ebben vastagon benne van a kezünk, szeretné biztosítani a nézőket arról, hogy van remény. Igen, még akkor is, ha valamit nagyon, de nagyon elrontunk. A mi bolygónk utolsó része azzal zárul, hogyan vette vissza a tőle elhódított területeket az élővilág a csernobili katasztrófa után, és több faj bemutatásánál is elhangzik, hogy ugyan majdnem a kihalás szélére kerültek, de a populáció növekszik, amióta odafigyelünk rájuk.
De ez nem jelenti azt, hogy nyugodtan hátradőlhetünk, íme pár nyugtalanító adat:
A Netflix és a WWF egyébként létre is hozott egy honlapot, ahol felvilágosítást kaphatunk arról, hogyan tudunk segíteni. (Fontos megjegyezni, hogy a sorozat munkálatai jóval azelőtt kezdődtek el, mielőtt a Buzzfeeden megjelent volna egy cikk arról, hogy a WWF milyen elfogadhatatlan eszközöket vet be az orvvadászok ellen ).
Talán nem spoiler, hogy két olyan jelenet is van a sorozatban, amitől garantáltan görcsbe rándul a gyomor, ökölbe szorul a kéz és amit nehéz sírás nélkül visszanézni. Az egyik az, amikor útra kell egy flamingócsapat egy újabb vizes terület felé, egy apró fióka lábára pedig a rárakódó sóból béklyó képződik, és ezzel megpecsételődik a sorsa. A nézők a közösségi oldalakon azonnal ki is borultak, és a Netflix egy Twitter-posztban összegyűjtötte, milyen részeket ne nézzenek meg azok, akik nem bírnak ilyen módon szembesülni a természet kegyetlenségével. 
As you make your way through @OurPlanet, here are some moments animal lovers may want to skip:One Planet: 16:04 - 16:43Frozen World: 16:29 - 17:47, 32:50 - 33:45, 48:45 - 51:00Fresh Water: 26:10 - 27:09Deserts and Grasslands: 28:45-29:10High Seas: 37:42-37:52
Az egyik legsokkolóbb és a legtöbb kritikát kapott jelent, azonban nem ez, hanem amikor sorra vetik le a mélybe magukat a rozmárok egy szikláról, hogy földet érve szörnyű kínok között pusztuljanak el. A készítők a globális klímaváltozást okolják: a sarkvidéken csökken a jégtakaró, egyre szűkül a rozmárok élettere. Azon a partmenti részen, ahol ők filmeztek, több ezer példány gyűlt össze, egymás hegyén-hátán feküdtek az állatok, és a tömeg elől menekülve egy csapat elindult a magasabban fekvő részek felé. Ugyan sikerül feljutniuk a sziklára, de lejönni már nem tudtak, és ez okozta a vesztüket. A stáb szerint több száz rozmár lelte halálát aznap. (A forgatásról fel is töltöttek egy videót, amit itt lehet megtekinteni, de ezt se nézzék meg a gyengébb idegzetű olvasók!)
És akkor jöjjön az ellenvélemény, mégpedig egyenesen egy zoológustól. Susan Crockford, a Victoria Egyetem munkatársa szerint a stáb ezzel a “nyomorpornónak” beillő jelenettel csak a nézettséget akarta növelni, különben is belemagyarázás az egész. “Szinte biztos vagyok abban, hogy ezek a rozmárok nem a zsugorodó jégtakaró vagy a rossz látásuk miatt zuhantak a mélybe, hanem jegesmedvék kergették bele őket a vesztükbe” - nyilatkozta Crockford, aki arra a 2017-es oroszországi esetre hivatkozik, amikor egy csapat rozmár ragadozók elől menekülve vetette magát alá, és ez pont azon a környéken történt, ahol a Netflix stábja is forgatott. Sophie Lanfear a kérdéses rész rendezője szerint szó sincs csúsztatásról, mert amikor a szörnyű eset történt, egyetlen jegesmedve sem volt a közelben. Ami biztos: egy 2015-ös kutatás szerint a csökkenő jégtakaró miatt a rozmárok száma biztosan csökkenni fog, a populáció jelenlegi nagysága ilyen körülmények között nem fenntartható. 
A természetfotózás és -filmezés nem könnyű műfaj, és a nagyobb cél érdekében időnként olyan felvételeket látunk, amik nem feltétlenül ott, akkor és úgy készültek, ahogyan gondolnánk. 2011-ben a BBC-nek A fagy birodalma című sorozatuk miatt kellett magyarázkodni, ugyanis kiderült, hogy nem a sarkvidéken, hanem egy holland állatkertben vették fel azokat a jeleneteket, amikben egy bocsával békésen szundikáló jegesmedve szerepelt. A csatorna és a műsorvezető, Sir David Attenborough azzal védekezett, hogy a narrátor általánosságban beszélt a bocsokról, és nem a konkrét, bemutatott kiscsaládról.
Magyarországon a Mi Bolygónk sorozat két részében is feltűnik. Az Élővizek (Fresh Water), című epizódban bemutatják a tiszavirágzást, de a Sivatagok és füves puszták című részben is találkozhatunk nálunk forgatott jelenetekkel. És hogy még inkább haza beszéljünk: a sorozatra épülő, A mi bolygónk című könyvet a Tech-tudomány rovat munkatársa, Dr. Molnár Csaba fordította.
A sorozat nyolc része mellett a Netflixen elérhető egy bónusz epizód is, amiben egy órán keresztül mutatják be, hogyan is készült a Mi bolygónk. Az első pár percben megismerhetjük a legfontosabb számokat.
Majd bemutatják, hogy milyen kihívásokat is jelent a szakma, és hogy mennyire, de mennyire felemelő érzés az, amikor sikerül A FELVÉLTEL. És igen, az érzelmi hullámvasút itt is folytatódik. Van, amikor az időjárás közbeszól, és a küldetés kudarccal zárul. Ez történt a stábbal Kanadában, ahol azt szerették volna lencsevégre kapni, hogy az alapvetően a tengeren vadászó jegesmedvék a klímaváltozás miatt megtanultak a folyóból halászni. De nem volt mit felvenni, mert az eső miatt túl mély lett a folyó, így nem volt se hal, se medve. 
Van, amikor a stáb egyik fele nem érkezik meg időben, de kiderül, hogy úgyis ráértek volna, ugyanis tényleg csak az utolsó utáni pillanatban sikerül felvenni, amiért jöttek, viszont a várakozás megérte, mert így mindenki - ha csak közvetve is - szemtanúja lehet annak, milyen az, amikor egy felhőkarcolónyi jégdarab leválik egy óceánba nyúló gleccserből. Van, amikor két telet kell fagyoskodni a sufniszerű leshelyen azért, hogy végül egy kameracsapda készítse el a sorozatba bekerülő pár perces felvételt, és felszerelésért felelős stábtag könnyes szemekkel rebegje el, hogy igen, az ott tényleg egy szibériai tigris. És persze van, amikor szinte minden tökéletesen alakul, és a legújabb technológiának köszönhetően bepillantást nyerhetünk a kék bálnák életének legintimebb pillanataiba.
Aki még nem látta a sorozatot, készüljön fel arra, hogy néha bizony kétségei támadnak majd afelől, hogy nem CGI felvételeket lát-e. A premier után a Twittert elárasztották azok a vélemények, melyek szerint kizárt, hogy minden egyes felvétel a természetben készült, és nem alkalmaztak számítógépes grafikát. Pedig nem, csak - ahogyan azt korábban írtuk - semmivel sem spóroltak. Alastair Fothergill szerint nagyon sokat köszönhetnek annak, hogy a képrögzítési technikák ilyen ütemben fejlődnek. A Planet Earth forgatásánál például nem voltak még 4K-s drónok, amik most nagyon jól jöttek nyílt vizes jelenetek felvételénél. A Wired cikke szerint a merülésekhez a brit hadseregtől kértek újralélegző-készülékeket, amikkel sokkal tovább tudtak a víz alatt tartózkodni mintha sima palackkal merültek volna, illetve nem kellett aggódniuk a buborékok miatt.
Ami már megvolt a 2006-os sorozatnál is, azok a giroszkopós stabilizátorral és szuperzoomos objektívvel felszerelt kamerák voltak. Ezt akkor csak helikopterekre szerelték fel, de a Mi bolygónkhoz már más járművekre is rápakolták: például terepjárókra, amikor prérikutyákat akartak filmezni, vagy hójárókra, amikor jegesmedvéket. A stáb egyik kedvence kamerája egyébként a Red Epic Dragon, ami 6K-s felvételek készítésére alkalmas, de néha bevetnek egy-egy Sony A7S II-t és GoPrót is.
A technológia nyilván nem új, de az sem mindegy, hogy milyen komoly a felszerelés. Pár éve magam is kameracsapdáztam, de ez én eszközeim fekete-fehér és erősen szemcsés felvételek készítésére voltak alkalmasak. A célnak persze megfelelt: kiderült, hogy a vidrák tényleg használják a folyónak azt a szakaszát, amit vizsgáltam, de messze volt attól a csodálatos képi anyagtól, amit a szibériai tigrisekről készített az Our Planet kameracsapdája."
428,kultur,"Roman Polanski filmrendező pert indít, hogy az amerikai Filmművészeti és Filmtudományi Akadémia (AMPAS) visszavegye a tagjai közé, írja a Variety.
A rendezőt tavaly májusban - Bill Crosby, jelenleg börtönben ülő komikussal egy napon - zárták ki az Oscar-díjakról döntő egyesületből. Az akadémia akkor arra hivatkozott, hogy Polanski jelenléte összeegyeztethetetlen a szervezet etikai kódexével, és a tagoktól elvárják, hogy ""az emberi méltóságot tiszteletben tartsák.""
Polanski jogi álláspontja az, hogy az AMPAS a döntést nem bizonyítékokra alapozta meg. A rendező a döntés visszavonását, és kártérítést követel.
Ahogy 2018-ban is írtuk, a filmakadémia 91 éves történetében idáig négy embert zártak ki. Cosby és Polanski előtt Carmine Caridi tagságát 2004-ben azért vonták vissza, mert kiszivárogtatott egy előzetest, illetve Harvey Weinstein producertől is megváltak a szexuális zaklatási botránya kirobbanása után.
Roman Polanski 1977-ben megerőszakolt egy 13 éves lányt, akkor elhagyta az Egyesült Államokat, ahova azóta sem térhetett vissza."
429,kultur,"A dél-korai rendező, Bong Joon-ho a Snowpiercer – Túlélők viadala, a Gazdatest és az Okja után, tízévnyi nemzetközi kitérő után tért vissza hazájába, hogy ismét kompromisszummentesen dolgozhasson, legalábbis ezt ígéri a film magyar forgalmazója. A filmet a Cannes-i Filmfesztivál versenyprogramjába is beválogatták.
Az Élősködők (Parasite) című film antihőse Ki-taek, akinek családja igazi semmirekellőkből áll. Ők mindig a könnyebbik utat választják – bármit megtesznek, csak dolgozni ne kelljen. Irigykedve nézik a Park család fényűző életmódját, és ördögi tervet eszelnek ki, hogy a közelükbe férkőzzenek. Azonban természetesen semmi sem a családfő tervei szerint alakul.
Így szól a tartalomleírás, és már a magyar feliratos előzetes is elérhető a filmhez, de ne aggódjanak, abból sokkal kevesebb derül ki még ennél a négy rövid mondatnál is.
            
A film Magyarországon először idén ősszel, a 9. Mozinet Filmnapok programjában lesz látható, azaz 2019. október 17-20-ig lesz Budapesten és több vidéki városban. Később aztán a magyar mozikban is forgalmazni fogják."
430,kultur,"Elég sok változás történt a Carson Coma zenekar életében azóta, hogy írtunk az első EP-jükről. Megváltozott a zenekar összetétele, a zene is kicsit más irányt vett, és hamarosan érkezik az első nagylemez is, azonban még előtte mutatunk egy olyan klipet tőlük, ami egy az egyben megidézi a '80-as, '90-es évek félórás amerikai sitcomjait, mint a Rém rendes család vagy a Jóbarátok.
A klip egyébként vegyíti is az amerikai sitcomok világát a magyarokéval, mintha összeturmixolnánk a Família Kft-t a Rém rendes családdal vagy a régi élő szereplős Nickelodeon-sorozatokkal. A klipet Lippai Balázs rendezte és Komróczki Dia volt az operatőr, a szereplők pedig a Carson Coma tagjai, de felbukkan benne Vincenzo Pellecchia a Bozo zenekarból és László Panna is, akit legutóbb a Middlemist Red klipjében lehetett látni, illetve szerepel az első magyar Z generációs nagyjátékfilmben is majd.
A Song About My Grandma c. számot az énekes, Fekete Giorgio nagymamája ihlette.
            
A lemez megírásának egyik utolsó napján elmentem ebédelni a nagymamámmal, aki szinte rögtön a közepébe vágott a mondanivalójának: 50 évnyi frusztrált házasság után végre a válás mellett döntött, már el is költözött otthonról. Nem mellesleg, másnap már indult egy hónapra valami barátnőjéhez a Mátrába, hogy majd fürdőkbe járnak és utazgatnak
- meséli a frontember, aki kitér arra is, hogyan hatott ez a beszélgetés magára a dalra.
Teljesen lepadlóztam, én abban nőttem fel, hogy a Mama és a Papa utálják egymást, de ez a helyzet, ezt kell elfogadni, ez így van, örökérvényű és pont. Most meg végre tettek valamit saját magukért, boldogok, és ez baromi jó. Úgy gondolom, hogy ez a történet pontosan rávilágít arra a fő üzenetre, amit mi zenekarként közvetíteni akarunk: mindennek megvan a maga sötét és a maga napos oldala, és noha a sötétet könnyebb meglátni könnyebb, le kell győzni a lustaságunkat, és megtalálni a pozitívumot is. Hogy ez mit jelent? A nagyszüleim megélhették volna tragédiaként is a válást, de túltették magukat és felülemelkedtek a hasztalan dolgokon. Most igazán boldogok. Akkora hatással volt rám ez az egész, hogy az étteremből egyenesen a próbaterembe mentem, ahol Barnabással, a dobosunkkal egy óra alatt meg is írtuk az egész szöveget.
A zenekar Corduroy Club című nagylemeze jövő héten jelenik meg, és először nálunk lesz hallható, az új albumot élőben pedig legközelebb május 18-án lehet hallani a Kobuciban, ahol a Carson Coma a Blahalouisiana vendége lesz."
431,kultur,"Ha valaki nem tudta volna, összesen hét darab Gyerekjáték-film készült már összesen (a legutolsó 2017-ben), úgyhogy itt volt az ideje, hogy elkezdjék elölről: 2019-ben jön az új Gyerekjáték, egy új Chucky-babával, és az új előzetese szerint elég más alaphelyzettel.
Az eredeti, 1988-as változatban Chucky egy népszerű baba, amibe egy vuduszertartás segítségével beleszáll egy sorozatgyilkos szelleme. A 2019-es verzióban viszont a Buddi nevű figura olyasmi, mint egy Amazon Echo, valami, ami összefogja az okosotthon minden készülékét. Ettől függetlenül ugyanúgy meg tud kergülni, mint a nyolcvanas évekbeli formájában, és elkezd terrorizálni egy egész várost.
A 2019-es változatban Gabriel Bateman játssza a főszereplő Andy Barclayt, Aubrey Plaza az édesanyját, Brian Tyree Henry pedig a furcsa gyilkosságokat megoldani próbáló nyomozót. A filmet a norvég Lars Klevberg rendezte, aki már készített horrorfillmet egy - esküszöm, hogy nem viccelek - szellemek által megszállt Polaroid-fényképezőgépről is.
A Gyerekjátékot június 27-én Magyarországon is bemutatják."
432,kultur,"Meghívta a 72. Cannes-i Filmfesztivál Moldovai Katalin Ahogy eddig című rendezői diplomafilmjét a Cinéfondation válogatásba, amely a filmes egyetemek legjobbjait vonultatja fel. 
A május 14-én kezdődő cannes-i filmfesztivál szervezői kihirdették a vizsga- és diplomafilmeket felvonultató Cinéfondation válogatást. A programba Moldovai Katalin Ahogy eddig című 24 perces alkotását is meghívták. A kisfilm Budapesti Metropolitan Egyetem mozgóképművész mesterképzésén készült.
A film sztorileírása így hangzik:
            
A remény az, ami értelmet ad életünknek. A film összes szereplője – középpontban az idős és nagyothalló Margittal és lányával, Judittal – egy reményt adó kegyes hazugság részese lesz, amikor Margit megbetegszik. Ez a hirtelen jött esemény változást hoz mindkettőjük életében, és egy új kezdetet is a kapcsolatukban. 
Az Ahogy eddig főszerepeiben Venczel Vera és Tóth Ildikó látható. A film Tóth Krisztina azonos című novellájából készült, a forgatókönyvet Moldovai Katalin Palóczi Zitával közösen írta. Az operatőr Táborosi András volt, a vágó Soltész Orsolya, a gyártásvezető Makkos Zsófia. A diplomamunka során Moldovai Katalin témavezetője Balogh Zsolt volt.
Moldovai Katalin 1982-ben született az erdélyi Désen, és a Sapientia Erdélyi Magyar Tudományegyetemen végzett filmművészet és média szakon, majd a Budapesti Metropolitan Egyetemen folytatta tanulmányait, ahol az Ahogy eddig című alkotással diplomázott. Tanulmányai alatt több rövidfilmet készített (Szezon után, A barátkozás lehetőségei, Burok, Jegyesek), jelenleg az MTVA Mecenatúra támogatásával Szántó Sándor református lelkészről és egy havasalföldi magyar közösségről forgat dokumentumfilmet.
A cannes-i Cinéfondation zsűrijének elnöke idén Claire Denis francai író-rendező lesz. A vizsga- és diplomafilmeket bemutató rangos programban korábban Mundruczó Kornél, Kocsis Ágnes, Szimler Bálint, Kárpáti György Mór, Andrasev Nadja és Szentpéteri Áron filmjei szerepeltek.
A film előzetese is elérhető:
A nagyjátékfilmek versenyprogramjának nagy részét csütörtökön jelentették be; magyar film egyelőre nem került a programba, bár némi esély még maradt, mert a fesztivál egy-két címet még később is be szokott jelenteni."
433,kultur,"Cenzúrázták a Leica optikai készülékeket gyártó német vállalat oldalát a kínai Weibo mikroblogon, miután a cég neve összefüggésbe került egy az 1989-es Tienanmen téri eseményeket bemutató promóciós videóval – derül ki a South China Morning Post (SCMP) hongkongi lap pénteki cikkéből.
Az ötperces, The Hunt (A vadászat) című reklámfilm, amelyet a héten tettek közzé, a történelem több sötét pillanatát eleveníti fel. A központi szálat egy nyugati újságíró története adja, aki egy pekingi szállodából próbál kijutni az utcára, hogy dokumentálhassa a diáktüntetések feloszlatását, de ebben kínai katonák próbálják akadályozni.
A videót a kínai internetcenzorok Kínában elérhetetlenné tették, majd pekingi idő szerint csütörtök estére már nem engedélyeztek semmilyen, a Leica nevet tartalmazó bejegyzést közzétenni a kínai Twitternek is nevezett Weibón – írja a SCMP nyomán az MTI.
A közösségi platform kínai felhasználói a Leica hivatalos Weibo oldalán fejezték ki indulataikat a vállalattal szemben, különösképpen amiatt, hogy – mint fogalmaztak – a cég ostoba lépése kínai partnerét, a Huawei telekommunikációs óriáscéget is kellemetlen helyzetbe hozza.
Emily Anderson, a Leica egyik szóvivője csütörtökön úgy nyilatkozott: a kérdéses videó, bár a Leica-logóval ér véget, nem a cég megrendelésére készült, így azt hivatalosan nem is hagyták jóvá. A szóvivő kiemelte: a Leica elhatárolódik a videóban bemutatott tartalomtól, és elnézést kér bármiféle ebből adódó félreértés vagy helytelen következtetés miatt. Hozzátette: a cég lépéseket tett annak érdekében, hogy a rövidfilmet a Leica egyetlen hivatalos közösségi oldalán se osszák meg. A SCMP azonban rámutat: a videó alkotói az elmúlt években számos díjnyertes filmet készítettek a Leica számára.
Kína jelenleg a Leica első számú növekedési piaca, ahol a Huawei-jel együttműködésben csúcstechnológiás mobilkészülékeket gyárt. A Huawei nem nyilatkozott az ügyben. 
Az eset amiatt is különös jelentőséggel bír, mert idén van a Tienanmen téri események 30. évfordulója, ráadásul éppen a hét elején volt 30 éve annak, hogy meghalt Hu Jao-pang, egykori reformista kínai pártfőtitkár, akinek a halálát követő tömeges utcai megemlékezések indították el azt a tüntetéshullámot, amelynek 1989. június 4-én a kínai hadsereg vetett kíméletlenül véget. Ekkor készült a huszadik századi egyik legismertebb fényképe, amelyen egy fehér inges férfi áll a felé tartó tankokkal szemben – a kép a most megjelent videó egyik központi eleme."
434,kultur,"Itthon olyan lassan telik az idő. A háborúban valahogy gyorsabb
– mondja a Kilenc hónap háború című dokumentumfilm főszereplője, Jani, aki sok kárpátaljai magyarral ellentétben nem indult útnak az Európai Unió normalitása és biztonsága felé, amikor az oroszok Krím-félszigeti bevonulása miatt kiküldték a katonai behívót kétszázötvenezer ukrajnai fiatalnak, hanem kivonult a frontra. És ott nem lett semmi baja – mármint nem érte lövés. Hogy máshogyan megsérült-e, az már más kérdés. És erről szól a film.
De Csuja László rendező (aki játékfilmesként a Virágvölggyel mutatkozott be nemrég) kemény fába vágta a fejszéjét, mert Jani az a fajta srác, aki nem szeret az érzéseiről beszélni, sőt már azt sem nagyon szereti bevallani, hogy vannak érzései. „Ne idegeskedj már, ne sírj már” – ezt elég sokszor elmondja az anyjának, de lehet ezt akár egyfajta életfilozófiaként is venni tőle.
            
Így viszont nagyon nem egyszerű dokumentumfilmesként részletgazdag képet festeni arról, milyen hatása is van a háborúnak – ránk. Mert a Kilenc hónap háború különlegességét épp az adja, hogy megmutatja: az, hogy ""háborúban vagyunk"", nemcsak a történelemkönyvek poros lapjain, és nemcsak valahol tízezer kilométerrel arrébb, valami sivatagos, turbános, minden tekintetben távoli országban hangozhat el. Hanem a mában, itt, a határainknak épp csak a túloldalán is. És ez, a harcok közel hozása igazán jól sikerül a filmnek; a másik, a részletgazdag portré már kevésbé.
Mert persze egy zárkózott, nehezen kommunikáló embernek is érzékelhetővé lehet tenni az érzéseit, de ez igazi bravúr lenne, ami Csuja Lászlónak csak egyszer sikerül a bő egyórás filmben: amikor Jani egyik bajtársa meghal, és erről beszél a telefonjával felvett videónaplójában. Elmondja, hogy sokk miatt kezelték kórházban, és amikor a sztori lényegéhez érne, egyszerűen elharapja az egészet és kikapcsolja a kamerát, valahogy így:
A kezéért nyúltam, tiszta vér volt minden, és… Mindegy.
Csak itt, ennél az összes többinél erősebb érzelmi hatásnál törik át a fal. Persze érdekes még a már idézett okfejtés az időről, de a többi esetben marad a zárkózottság. Azt látni pedig, ahogyan Jani anyja éli meg a fia kilenc hónapon át, éjjel-nappal tartó életveszélyét, érzelmileg persze hatásos, de ezek a részek nem mutatnak semmi meglepőt, csak könnyeket és aggodalmat, pont ahogy azt bárki gondolná.
Máskor arra tesz kísérletet a film, hogy azt sejtesse, Janit agresszívabbá, ingerültebbé tette a háború. De részben a zárkózottsága, részben a film rövidsége miatt valójában nem ismerjük meg eléggé a főszereplőt ahhoz, hogy tudjuk, milyen is volt előtte, és valóban változásról van-e szó, vagy csak egyszeri kilengésről.
Így a Kilenc hónap háború inkább attól izgalmas, hogy megmutatja, milyen lett volna a világháború az okostelefonok korában. Ha nemcsak utólag, fekete-fehér archív anyagokat használó dokumentumfilmekből, múzeumokból és tudományos publikációkból tudnánk, milyen egy lövészárok, egy páncélozott ajtajú, föld alatti bunker, mit csinálnak a katonák, amikor épp senki nem lő, és mit, amikor igen. És Csuja – a főszereplővel együtt – ehhez tökéletesen megtalálta a legjobb eszközt, Jani videótudósításait, amelyeket a családjának küld, és amelyekben bemutatja az egymást unalmukban borotvahabbal szívató katonákat, a valószínűleg semmilyen emberi jogi egyezménynek meg nem felelő tábori börtönkamrát, a rosszkor rossz helyen lévő civilek vegzálását, meg 
egyszerűen azt a hétköznapi életet, amiben nincs az ég adta világon semmi hétköznapi.
És ez is ritkaság, egyedi és – szó szerint – borzasztóan érdekes, pláne hozzáadva azt a tényt, hogy mindez mennyire közel játszódik a nézőkhöz is, akik pedig nyilván (és teljesen természetes módon) elképzelni sem tudják, hogy valaha is hasonló helyzetbe kerülhetnének. A borzasztóan érdekesen túl viszont hatalmas teljesítmény lett volna, ha mindemellé még egy hús-vér ember poklába is be tudott volna vezetni a Kilenc hónap háború."
435,kultur,"
A Mi Vidékünk projektje Zala után Vas megyében folytatódik.

Történeti lábbelik gyűjteménye? Ilyen az országban csak Vas megyében van! A körmendi Dr. Batthyány-Strattmann László Múzeum Cipőtörténeti Gyűjteménye részben a mechanikai cipőgyártás kezdetei előtt, részben már gyári technológiával készült cipőkön, papucsokon, csizmákon keresztül eleveníti fel a nemzetközi és a hazai cipőtörténetet, és bemutat egy hagyományos suszterműhelyt is. 
A Batthyány-kastély első emeletén található Cipőtörténeti Gyűjtemény története 1931-ig nyúlik vissza. Ekkor alakult meg Budapesten a Magyar Bőripari Múzeum Egyesület – mesélte az Indexnek Vargáné Lóránt Andrea, az intézmény történész-múzeológusa és az állandó cipőkiállítás egyik rendezője. A magyar bőripart megteremtő és évtizedekig piacvezető újpesti gyárat igazgató Wolfner család egyik tagja állt az egyesület élére, amely mindent gyűjtött, „ami a bőrszakmával összefügg”.
A harmincas években már csaknem hétszáz darabos, bőrdarabokból, kézi szerszámokból, fényképekből és okmányokból álló gyűjtemény előbb a Magyar Műszaki Múzeum Mészáros utcai épületében kapott helyet, majd néhány éves raktári kényszerelfektetés után a Türr István utcában. A negyvenes években leginkább a haditermelésben használatos pótanyagokkal tudott csak gyarapodni, aztán már sehogyan sem: az összecsomagolt és az épület pincéjébe elhelyezett gyűjtemény teljesen megsemmisült Budapest ostroma idején.
1955-ben minisztériumi kezdeményezésre indult újra a bőripari emlékek gyűjtése, kezdetben a Cipőtervező Vállalat munkatársa, egy régi szakember, Várnai Imre irányításával. Amikor 1968-ban anyagi nehézségek miatt az új gyűjteményt a szombathelyi Sabaria Cipőgyárnak adták át, az átvételi leltárban 83 múzeumi értékű cipő, több mint 200 múzeumi tárgy, 225 könyv és számtalan, feldolgozatlan okmánycsomag szerepelt. Az anyag 1972 óta látogatható, előbb a szombathelyi cipőgyár területén, majd 1983 óta Körmenden – változó helyszíneken. Mostani helyére 2007-ben, a Sabaria bezárása után költözött.
„Csak egy szó van még, amit a divatnál is inkább gyűlölök: a politika. Ez a két szó takarja a legtöbb hazugságot” – írta Jászai Mari a századfordulón. A topánviselés szerinte egyenesen orvosi kategória, melynek legsúlyosabb esetei a „lábszár formáját elundorító”, „az inakat meggyöngítő” magas sarokból és a szűkre szabásból születnek:
A tömérdek rosszkedv és keserves arckifejezésről, félénk, félszeg járásról, melyet a szűk cipő okoz, minek beszélni, azt mindenki tudja és a szenvedőt mindenki neveti. A szűk cipő is hazugság akar lenni, de oly ostoba, hogy magán kívül senkit sem szed rá, aki él vele.
Így tulajdonképpen egyfajta dialógusnak is felfogható, hogy a Cipőtörténeti Gyűjtemény két ereklyéje, Erzsébet királyné valószínűleg az 1870-es években viselt elképesztő méretű, szűk, míderszerű cipője és Jászai Mari fehér, minden bizonnyal saját tervezésű színpadi topánja egymás mellé került.
A hímzett pillangókkal, búzakalásszal és virágokkal, gyöngyökkel díszített, bársonyból, szövetből, selyemből készített papucsállományt Dr. Talpai Emil szegedi gyűjtő adományozta a múzeumnak 1979-ben. A papucs oszmán-török örökség, ezért keleti mintára fordított varrással készült, azaz a talp visszájára varrták az ugyancsak visszájára fordított bőr felsőrészt, majd a lábbelit színére fordították. A „szegedi papucsnak nincs párja” nemcsak a város papucsnagyhatalmára utal, hanem arra is, hogy a jobb és bal talpforma nem különbözött egymástól, mindegy volt, melyik lábra húzták fel. A szintén oszmán-török eredetű csizmával ugyanez volt a helyzet.
A 19. század végén és a 20. század elején használták azokat a magasszárú fűzős vagy gombolós cipőket, melyeknek a testen viselt fűzőhöz hasonlóan rengeteg gombját egy speciális eszközzel csatolták be. A női cipőknek akkoriban befelé dőlő, ívelt ún. Lajos vagy más néven Pompadour-sarka volt, amely XV. Lajos királyról vagy szeretőjéről, Madame Pompadourról kapta a nevét, és a napóleoni korszak lapos topánjai felé tett kitérő után az 1860-as évektől jött ismét divatba. 
A holdjáró vagy csótányroppantó az 1990-es években tarolt újra, csak nem volt olyan kifinomult, mint perzsa és indiai előfutára, a gyöngyházberakásos, magasított talpú tradicionális fürdőpapucs. Van még ékkövekkel díszített török bársonypapucs, amerikai mokaszin, leszorított lábra való kínai lótusz selyemcipő, és vannak céhes emlékek meg bőripari relikviák, például egy 1711-es, európai mércével is könyvritkaságnak számító cipőtörténeti értekezés.
A kiállítás utolsó két vitrine a közelmúlt cipőtörténetével és a Vas megyei cipőgyártással foglalkozik, melynek legfontosabb szereplője, az 1937 óta cipőgyárként is működő Szombathelyi Bőrgyár Rt., melynek évi termelése az aranykorban elérte a 6 millió párt is. A Sabaria, majd MARC néven futott üzem hosszú agónia után 2006-ban zárt be.
A Cipőtörténeti Gyűjtemény manapság postai úton gyarapszik, Lóránt Andrea azt mondja, a csomagban küldött cipőkből és a hozzájuk tartozó, levélben megírt történetekből lassan akár új kiállítás is készülhetne. Az anyag cipőtörténetben elfoglalt pozícióját jelzi, hogy nemrég Szeged, a papucsanyaváros tőlük kölcsönzött papucsokat, és népszerűsítésében a kortárs magyar líra is részt vesz."
436,kultur,"Új előzetest kapott a Halálos iramban: Hobbs & Shaw. Az érthetetlenül hosszú, három és fél perces előzetesben lényegében minden benne van, ami egy filmben benne lehet, szóval ezek után nehéz elképzelni, hogy mit tartogathat még az akciófilm a nézőknek:
A Halálos iramban-sorozat spinoffjában a sorozat két népszerű karakterét, Jason Statham gonoszát (ő Shaw), és Dwayne Johnson rendőrét (ő pedig Hobbs) eresztették össze. Ők eredetileg egymás ellenfelei voltak, de az idők és a véget nem érő Halálos iramban részek során egyre közelebb kerültek egymáshoz a figurák. Ebben a filmben pedig össze kell dolgozniuk, mert van egy még nagyobb, még keményebb, még menőbb gonosz, akit Idris Elba alakít.

A filmet a John Wick, a Deadpool 2. és Atomszőke rendezője, David Leitch rendezte. A három főszereplőn kívül feltűnik benne Cliff Curtis, Roman Reigns, Vanessa Kirby, Eiza Gonzalez, és Eddie Marsan is. 


A magyar mozikba augusztus elsején kerül a remekmű. 
"
437,kultur,"Nagycsütörtök a keresztény hagyományban az utolsó vacsora napja. Este kapcsoljuk a Zeneakadémia nagytermét, ahol az Óbudai Danubia Zenekar az alkalomhoz illően Johann Sebastian Bach János-passióját adja elő. A közel kétórás koncerten a Kodály Kórus Debrecen (karigazgató: Szabó Sipos Máté), Szemere Zita (szoprán), Bakos Kornélia (mezzo), Rab Gyula – (tenor), Horváth István (tenor) Najbauer Lóránt (bariton) és Jekl László (basszus) lesz még hallható.
A János-passió Bach két fennmaradt passiója közül az első, 1724-ben mutatták be először. A koncertismertető szerint ""a János-passióban Bach nem a nagyforma kihívásaira kereste a választ, inkább a történet egyes mozzanatainak expresszív, drámai megragadására törekedett. Példa nélküli (még a korabeli operákban sem találni hasonlót) a bibliai dialógusokra épülő jelenetek sodró lendülete, dramaturgiai építkezése, koncentráltsága és pszichológiai pontossága. Nem véletlenül írta Pilinszky János több mint ötven évvel ezelőtt a passió egyik előadása után, hogy ez a mű
örök és hipermodern egyszerre, vagy pontosabban: rá van a legnagyobb szükségünk.
A koncertet itt is követheti, vagy kattintson a Facebook-os közvetítésre, ahol a zenét élő szöveges kommentárokkal kísérjük."
438,kultur," Flashmobbal tiltakoztak a HVG munkatársai a Széll Kálmán téren az ellen, hogy a Mahir Cityposter Kft. úgy döntött, felbontja a szerződésüket a lap kiadójával. Ez a gyakorlatban azt jelenti, hogy a hetilap aktuális címlapjait többet nem lehet hirdetőoszlopokon látni.
A Mahir április 12-én írt egy levelet a kiadónak, és azonnali hatállyal felmondta megállapodásukat, ami a HVG hetilap címlapjairól készített plakátok kihelyezéséről szólt, és konstrukcióját tekintve az ún. nem felbontható szerződések közé tartozik. A lépést azzal magyarázták, hogy a Mahir nem tudja teljesíteni a vállalásait, azaz olyan darabszámban megjeleníteni a plakátokat, mint szerették volna. Arra azonban nem adtak választ, hogy a helyhiány átmeneti-e, más hirdetéseket is érint, vagy csak a HVG-t, és hogy miért nem akarják újratárgyalni a szerződést a kiadóval.
Az éppen Mészáros Lőrinc ügyvédjéhez köthető Mahir negyven év után rúgta fel a megállapodást, de a történetnek még nincs vége: a HVG jogi úton próbál érvényt szerezni a szerződésben foglaltaknak.
Jakus Ibolya, a HVG felelős szerkesztője az Indexnek elmondta, hogy szerintük a cenzúra egyértelmű jele, hogy 40 év után eltüntetik az utcáról a hetilap kultikus címlapjait. Ez ellen demonstrált a szerkesztőség. Hozzátette, hogy politikai megrendelésre bontották fel velük a szerződést, más érdemi magyarázata, oka nincs annak, hogy a HVG ironikus, üzenetértékű címlapjait nem tűrték el többé a kormányközeli kézbe került plakátcégnél.

(Borítókép: Biró Marianna / Index)
"
439,kultur,"Barry Levinson, az Esőember, a Jó reggelt, Vietnam!, a Zaklatás, a Pokoli lecke és az Amikor a farok csóválja Oscar-díjas rendezője Magyarországon, a Filmalap Fast Forward Programjának keretében tart mesterkurzust május elején. Levinson éppen nálunk forgatja 24. játékfilmjét, a Ben Foster és Danny DeVito főszerepésével készülő Harry Haft című életrajzi drámát. "
440,kultur,"Idén ősszel jelenik meg a Platon Karataev második nagylemeze, amelyen az az Ocean című dal is hallható lesz, amelynek új videóklipje nálunk debütál, méghozzá ifj. Vidnyánszky Attila főszereplésével.
Jómagam színházzal foglalkozom. Próbák, esték, szavak, pillanatok: minden játék a kiszámíthatatlanról szól, egy kézzel meg nem fogható tudást, egy megtervezhetetlen állapotot kergetünk. Ezzel szemben számomra a zene készen van, hallom, érzem, értem. Nagyon megtisztelő, felkavaró élmény volt a találkozás a Platon Karataev csapattal, mivel nem ismertük egymást, viszont egymást hallgatva, nézve, pontosan tudtuk, hogy ugyanazt keressük. Szavak, találkozók nélkül a zene eljátszotta helyettünk mindazt, amit sem színházban, sem máshol nem lehet. Láthatatlanul megismertük egymást. A Platon Karataev gondolatisága, egyben zeneisége igazi kapaszkodó nekem huszonévesként.
- mondja a klipről Vidnyánszky, akinek színházi munkásságával a zenekar is tisztában volt, Balla Gergely például a Hamletben találkozott vele, és ez az élmény valamennyire a zenekar megalapításában is közrejátszott:
            
Óriási dolog és nagyon sokat jelent számomra, hogy Attila szerepel ebben a klipben. Még 5-6 évvel ezelőtt láttam őt az Ódry Színpadon egy Hamlet előadásban, ami hatalmas katarzis volt számomra. Sok mindent megváltoztatott bennem az a darab és alakítás, lehet, ha az nincs, akkor a Platon sem kezdődik el.
A klipben egyébként Vidnyánszky egy karmestert alakít, aki látszólag a semmi közepén a nagy semminek vezényel. Pedig ennél sokkal többről van szó Dobos Emőke rendező szerint.
Egy karmester munkája és szerepe borzasztóan összetett. Ő az, aki leginkább ismer, átlát, ért egy adott művet, ő határozza meg, hogy a közönség számára hogyan szólaltatja meg azt a zenekar által. Az arcán és mozdulatain minden gondolat megjelenik, de egy előadás alatt ez mind szinte láthatatlan. A közönség csak a hátát látja, a zenészek pedig csak jelzésekre, beintésekre figyelnek, nem magára a személyére. Tehát egy karmester egyfajta láthatatlan főszereplő. Érdekesnek találtam, hogy ez párhuzamba állítható Isten szerepével is. Mivel a dal központi témája az Isten-kapcsolatról szól, szerettem volna ezt a karmester ötlettel illusztrálni. Illetve továbbgondolva, ha Isten egy karmester, akkor mit vezényel ő ebben a klipben? Mindent? Semmit? Vagy magát a számot?
Az Ocean c. szám egyébként már valamennyire új hangzást jelent az első nagylemezhez képest, és a zenekar szerint ez a fajta hangszerelés lesz jellemző az ősszel megjelenő új albumra is.
A Platon Karataev egyébként az egyik legtöbbet hallgatott magyar zenekar külföldön a Spotifyon, a Season of Singing c. számuk már átlépte az egymillió meghallgatást, de már az Elevator is több mint félmillió lejátszásnál tart. A zenekar kifejezetten népszerű Németországban, és április 21-én fel is lépnek Berlinben, majd május 4-én az A38-on. Ezt követően jön egy kisebb brit turné, amelynek részeként érintik a Liverpool Sound City-t is."
441,kultur,"Az Indexen látható először a Joaquin Phoenix főszereplésével készült Joker legújabb, magyar szinkronos előzetese. A filmet a Másnaposok-sorozatot jegyző Todd Phillips készítette, aki Scott Silverrel (8 mérföld, The Fighter - A harcos) együtt dolgozott a forgatókönyvön. Az előzetes tanulsága szerint sikerült az alkotók terve, miszerint nem egy tipikus képregényfilmet készítenek, hanem egy sokkal sötétebb, komorabb drámát, ami hangulatában inkább olyan filmekre emlékeztet majd, mint a Taxisofőr vagy A komédia királya. Sikerült a hetvenes évek New York-ját is megidézni: 
A szereposztás is impozáns: a Batman legnagyobb ellenfelét alakító Joaquin Phoenix mellett többek között Robert De Niro, Marc Maron, Zazie Beetz (Deadpool 2.), Bill Camp (Aznap éjjel) és Frances Conroy (Sírhant művek) is játszik a Jokerben. Utóbbi Joker anyját alakítja, akivel az előzetes szerint elég bensőséges a viszonya.

A Joker 2019. október 4-től lesz látható az amerikai mozikban, a film tervezett hazai bemutatója: 2019. október 3. 
"
442,kultur,"Szeptemberben jelenik meg Demi Moore önéletrajza, amin nem kevesebb, mint kilenc évig dolgozott. Pontosabban a kiadója kilenc évvel ezelőtt jelentette be, hogy szerződést kötöttek a színésznővel egy ""mélyen őszinte és éleslátó"" könyv megírásáról, ami Moore gyerekkorától egészen mostanáig betekintést enged az életébe. Végül mostanra készült el.
A kiadó ígérete szerint az Inside Out című könyvben a színésznő őszintén ír viharos magánéletéről, többek között házasságairól Bruce Willisszel és Ashton Kutcherrel. (Hogy ők mit szólnak a könyvhöz, egyelőre nem tudni.) De az önéletrajzban az ígéretek szerint szó lesz a színésznő küzdelmeiről függőségeivel, testképzavarával, nehéz gyerekkoráról és ellentmondásos viszonyáról az édesanyjával.
Arról is szó lesz, hogy Moore miként egyensúlyozott az anyaság és a filmsztárság között. A könyvre egyébként még akkor szerződött le a színésznő, amikor Ashton Kutcher felesége volt. A színész azóta már Mila Kunis férje, de a kiadó szerint ennek semmi köze nem volt ahhoz, hogy Demi Moore ennyire lassan haladt az írással. 
            
Demi Moore-t legutóbb a Csajok hajnalig és A szerelem vak című filmekben láthattuk, legutóbbi, Corporate Animals című horrorját nem mutatták be Magyarországon. "
443,kultur,"Csütörtök délelőtt bejelentették a 72. cannes-i filmfesztivál versenyprogramját. Azt már korábban is lehetett tudni, hogy Jim Jarmusch szokatlan zombifilmje, a sztárokkal teli The Dead Don't Die fogja megnyitni a fesztivált, de most már a versenyprogram oroszlánrészét is megtudhattuk. A legnagyobb meglepetés az, hogy sehol nincsen Tarantino új filmje, a Volt egyszer egy...Hollywood, amit a komplett világsajtó a versenyprogramba várt.
Thierry Frémaux a bejelentés utáni kérdezz-feleleken elmondta, hogy habár látta a film nagy részét, maga az alkotás még nincsen kész, a sajtó elhamarkodta a bejelentést, hogy ott lesz Cannes-ban.
Itt fogják bemutatni először a világon a Rocketman című Elton John-filmet, itt tér vissza Terrence Malcik rendező (Az élet fája, Sivár vidék). Olyan befutott rendezők is felbukkannak új filmekkel Cannes-ban, mint Pedro Almodóvar, a Dardenne testvérek, valamint Ken Loach, illetve olyan fiatal titánok is feltűnnek, mint Xavier Dolan, Celiné Sciamma és Nicolas Winding Refn.
A bejelentett felhozatalban a következő filmek szerepelnek, angol címmel, kivéve, ha magyar premierjük is lesz, mert akkor a magyarral:

NYITÓFILM


VERSENYPROGRAM


UN CERTAIN REGARD


ÉJFÉLI VETÍTÉS


VERSENYEN KÍVÜL


KÜLÖNLEGES VETÍTÉSEK

Ez még nem a fesztivál összes filmje, a végleges program később áll össze, egy részét később jelentik be.
Cannes a világ legjelentősebb fesztiválja, ahova a legnagyobb művészek, és néha a legismertebb hollywoodi rendezők is elhozzák a legújabb alkotásaikat: tavaly itt debütált többek között a BlacKkKlansman, a Gyújtogatók, a Bolti tolvajok, a Kaliforniai rémálom, a Hidegháború, a Dogman, és a Kafarnaum is.
A fesztivál emellett az új trendek beharangozója is, két éve nagy botrányt váltott ki, hogy a streamingszolgáltató Netflix két saját forgalmazású filmje (Okja, The Meyerowitz Stories) versenyprogramba került.
A botrányt az okozta, hogy a francia törvények szerint egy film mozis bemutatója és streaminges megjelenése között 36 hónapnak kell eltelnie, a Netflix pedig nem akart várni 2020-ig, hogy a franciák megnézhessék a két versenyfilmjüket, úgyhogy egyszerűen eltörölték a mozis bemutatót. A francia mozitulajdonosok panaszkodtak, Cannes pedig úgy döntött, hogy csak olyan film kerülhet be a válogatásba, aminek mozis premierje is lesz. Úgyhogy az biztos, hogy 2019-ben nem lesznek a Netflix filmjei a francia versenyben, már csak azért sem, mert nincs, ami elkészült volna időben. 
2018-ban Nemes László Napszállta című filmjét vártuk a leginkább a versenyprogramban, de oda egy magyar film sem került be, viszont Szilágyi Zsófia első filmje, az Egy nap helyet kapott a fesztivál Kritikusok hete elnevezésű válogatásában. 2017-ben a Jupiter holdja című Mundruczó Kornél-film versenyzett Cannes-ban.
Az idei filmfesztivált május 14. és 25. között rendezik meg."
444,kultur,"Május 17-én újra lesz Artmozik Éjszakája. Öt budapesti művészmozi összesen 14 termében este 6-tól másnap reggel 6-ig folyamatosan mennek majd a filmek, amelyek egyetlen belépő megvásárlásával korlátlanul látogathatók. Az évek óta telt házzal futó rendezvényben a Művész, a Puskin, a Toldi, a Tabán és a Kino mozik vesznek részt. Az összes mozi aznap esti és éjszakai összes vetítésére érvényes jegy 3500 forintba kerül.
Mint mindig, idén is bekerültek a műsorba olyan filmek, amelyeket az országos premier előtt, az Artmozik Éjszakán láthat először a hazai közönség. Ilyen a Yao utazása Omary Sy, vagy a Csillagok határán Robert Pattinson főszereplésével. Látható lesz premier előtt a Mr Casanova, a spanyol kultrendező, Pedro Almodóvar új filmje, a Fájdalom és dicsőség és a Pajzán kíváncsiság című francia erotikus dráma is."
445,kultur,"A nyílt utcán lőtték fejbe Bradley Welsh korábbi bokszolót, a T2 Trainspotting színészét Edinburgh-ban, írja a Variety. A 42 éves Welsh azonnal meghalt. Valószínűleg nem merénylet történt, hanem lövöldözésbe keveredett, a szemtanúk ugyanis több lövésről számoltak be.
Bradley Welsh egy maffiózó bordélytulajdonost alakított Danny Boyle kultfilmjének 2017-es folytatásában, ezenkívül más játékfilmes szerepe nem volt. Szerepelt viszont több dokumentumfilmben, többek között a Danny Dyer's Deadliest Men című, 2008-as dokumentumsorozatban, amely Nagy-Britannia legveszélyesebb embereit mutatta be. 
Welsh 17 évesen már könnyűsúlyú bokszbajnok volt, aztán keveredett zűrös ügyekbe. Az utóbbi években viszont már igyekezett jó útra térni, saját bokszterme volt, sőt, jótékonysági munkát is végzett. A célja az volt, hogy a veszélyeztetett fiatalokból ne váljon bűnöző. 
            "
446,kultur,"19 év közös munka után feloszlik az ExperiDance Production, írja a Táncélet. A cikk szerint ""a társulat működésével kapcsolatban már korábban is a vezetők belső konfliktusáról lehetett hallani, a megszüntetésről valószínűleg személyes konfliktusuk és az elmaradó kulturális tao-pénzek miatt döntöttek"".
Az ExperiDance honlapja szerint az április 17-i Nagyidai cigányok az utolsó előadás a RAM Colosseumban, ahol a legtöbbször léptek fel, ezután pedig minden előadás elmarad technikai okok miatt. A már megvásárolt jegyek árát visszatérítik. Az online vásárolt jegyek árát legkésőbb 30 banki napon belül az InterTicket Kft. (jegy.hu) visszautalja, a személyesen vásárolt jegyek árát készpénzben pedig a RaM Colosseum jegypénztárában, illetve az Allee-ban található jegyértékesítési ponton van lehetőség visszaváltani.
A társulatot Román Sándor alapította 2000-ben, producere Vona Tibor volt. A társulat és a tao-pénzek viszonyáról ebben a cikkben írtunk hosszabban. Csak 2016-ban például 1,5 milliárd forint tao-támogatást ítéltek meg a Rivalda Stúdió Művészeti Iroda Közhasznú Nonprofit Kft.-nek, ami az ExperiDance-t működtette. 
Friss: A társulat menedzsmentje a cikk megjelenése után kiadott egy közleményt, amelyet változtatás nélkül közlünk: 
A Corn&Soda; weboldalán tegnap, 2019. április 17-én este megjelent, Rátkai Zsófia által jegyzett cikkben megjelenteket EGYÉRTELMŰEN ÉS HATÁROZOTTAN CÁFOLNI KÍVÁNJUK, és határozottan visszautasítjuk azt az újságírói felületességből eredő, életműveket, brand-eket romboló és bomlasztó magatartást, amely egy negatív médialavinát indított meg az ExperiDance immár 19 éves formációja körül, úgy, hogy a benne írottaknak megfelelő tartalmú nyilatkozatot egyik tulajdonos sem adott a sajtó részére!
Megjelent cikk vonatkozásában ezúton nyilatkozunk az alábbiakról:"
447,kultur,"A párizsi, a nizzai és a berlini terrortámadások után, amelyek lényegesen közelebb voltak hozzánk földrajzilag, szinte el is felejtettük a Mumbaiban történteket. Pedig csak kicsit több, mint tíz év telt el azóta, hogy India egyik legnagyobb városa háborús övezetté vált, ahol közel kétszáz ember meghalt. Mumbai több szempontból is kilóg a terrorcselekmények sorából, hiszen itt nem néhány percre vagy órára szűkültek a borzalmas események, hanem napokig tartottak. Abban is különbözik a többi tragédiától, hogy sokáig nem akadt szinte senki, aki szembeszállhatott volna a terroristákkal, mert Mumbaiban egyáltalán nem voltak erre a célra megfelelően kiképzett emberek. Új-Delhiből kellett hívni őket, 1300 kilométer távolságból. Így a túszok néhány helyi rendőr segítségét leszámítva magukra maradtak. Azaz mégsem teljesen, főleg erről szól a Hotel Mumbai.
Az persze nagy kérdés, hogy kell-e, szabad-e filmet csinálni a közelmúlt terrorcselekményeiből. (A mumbai támadásról már indiai és európai film is készült korábban.) Az áldozatok (és persze az elkövetők) hozzátartozói, barátai még élnek. Szeretteik kínjait, halálát izgalmas moziként látni bizonyára rettenetes lehet. De ha olyan filmek készülnek, mint a Hotel Mumbai, akkor a válasz, azt hiszem, mégis igen. Az elsőfilmes forgatókönyvíró-rendező, Anthony Maras ugyanis mindvégig szem előtt tartotta, hogy ez a történet valódi emberek szenvedéséről, önfeláldozásáról, bátorságáról szól. Így lehet a Hotel Mumbai nemcsak izgalmas, hanem érzelmileg is hatásos film.
Pedig nagyon nem így indul. Az izgalmas felütés után, amiben a terroristák szemszögéből csöppenünk az eseményekbe, velük hánykolódunk a tengeren, velük hallgatjuk titokzatos vezetőjük utasításait, mintha csak egy Agatha Christie regény elejébe csöppennénk. A későbbi terrorcélpont Taj Hotel személyzetét és vendégeit, a jó szándékú pincért, Arjunt (Dev Patel), a szépséges indiai-amerikai párt, Zaharát (Nazanin Boniadi) és Davidet (Armie Hammer), az orosz milliomost, Vasilit (Jason Isaacs) és a többieket legalábbis kicsit az ő stílusában vezetik fel nekünk. Aztán a kedélyeskedés gyorsan átvált rémálomba, ami két órán át nem engedi fellélegezni a nézőt.
            
A Taj Hotelben ugyanis a terroristák módszeresen, emeletről emeletre haladva álltak neki kivégezni a személyzetet és a szállóvendégeket, miközben az értékesebbnek tartott embereket túszul ejtették. “Ezek csak fiúk!” - hangzik el többször a terroristákkal találkozóktól, és valóban: a mumbai terror végrehajtói meglepően fiatal, húsz év körüli emberek voltak. Hogy pontosan kik képezték ki és vezették őket, a mai napig nem teljesen tisztázott.
A szálló személyzetének, vagyis a személyzet egy részének a vendégekkel ellentétben meglett volna a lehetősége, hogy elmeneküljön. Ők azonban úgy döntöttek, hogy nem hagyják magukra a hozzájuk képest felfoghatatlan jómódban élő vendégeket, és maradtak. Jó páran közülük az életükkel fizettek ezért a döntésért. Akárcsak azok a helyi rendőrök, akik ugyan tisztában voltak azzal, hogy a terroristák túlerőben vannak, mégis megpróbáltak szembeszállni velük. Ők a Hotel Mumbai igazi hősei, még akkor is, ha Dev Patelt leszámítva nem ők a film főszereplői.
IMDb: 7,7
Rotten Tomatoes: 76%
Metacritic: 64
Index: 8/10
De Anthony Maras nagyon jó abban, hogy közel hozza hozzánk a karaktereit. Mivel viszonylag sokan vannak, és az események is gyorsan alakulnak, erre sokszor csak egy-két mondatnyi idő van. Mégis sikerül sokaknak arcot adni, ezzel pedig elérni, hogy minden egyes kivégzés fájjon. És közben nem engedi el a terroristák nézőpontját sem. Az ő olvasatában ezek végtelenül egyszerű, angolul egyetlen szót sem beszélő, könnyen megvezethető és könnyen fanatizálható emberek. Kegyetlen gyilkosok persze, de közben maguk is áldozatok.
A Hotel Mumbaiban akadnak azért bénaságok is. Csodával határos módon megmenekülő, folyton szerencsés szereplők, vagy a dühöngő terror idején is a szikh pincért vegzáló rasszista angol hölgy nélkül meglettünk volna. De a fő baj az, hogy a film igazi hollywoodi befejezést kapott. Úgy, hogy majdnem mindvégig erőteljes, feszült, hatásos dráma volt. Aztán az utolsó pár percben mintha mégsem tudta vagy merte volna elkerülni a sablonokat. Nagy kár érte. "
448,kultur,"Elviszem a lovam az óváros útjára. Ezzel kezdődik Lil Nas X decemberben kiadott száma, ami jelenleg az Egyesült Államok legnépszerűbb dala a Billboard Hot 100 toplistáján két hete, olyanokat maga mögött utasítva, mint a Jonas Brothers vagy Ariana Grande, de még a 17 éves Billie Ellish is csak ott lohol mögötte, pár helyezéssel lemaradva. Az Old Town Road összesen nincsen két perc, de a helyezéséhez hónapok kellettek - és a modernkori internetes népszerűség működésmódjának tökéletes ismerete.
De először hallgassuk meg együtt:
Szuper, nem? Rövid, lényegretörő, van az elején egy kis drop, Lil Nas X hangja pont elég ahhoz, hogy tinédzserként arról áradozzon, hogy hagyja őt mindenki békén, mondhat neki bárki bármit, ő akkor is belovagol arra az útra. Ja, és Gucci a kalapja és Wrangler a gatyája. Szórakoztató az egész, viccesen keveri a trap a country-pop elemeit, és lehet dúdolni. De nézzük meg részleteiben.
Lil Nas X, azaz Montero Lamar Hill 1999-ben született. Tinédzserkorát főleg az interneten töltötte, ami így leírva nem annyira nagy szám, mert én is azt csináltam. Hill viszont hatalmas közönséget gyűjtött magának Twitteren két módszer összeolvasztásával: egyrészt óriási Nicki Minaj-rajongó volt, amivel bekerült a hasonló Minaj-rajongók online körébe (erről szólt a NasMaraj nevű profilja), másrészt pedig fejest ugrott a mémlopásba és mémkészítésbe, azaz internetről összelopkodott vicceket posztolt, vagy éppen ő maga hozott létre egyértelműen kamu, de hatalmas népszerűségre szert tevő poénokat. Pár évvel ezelőtt irtó népszerű lett egy olyan posztja, ami arról szólt, hogy a kutyájának rendezett egy szülinapi partit, de senki nem jött el, úgyhogy a kutyája egyedül szomorkodott. Hill később bevallotta, hogy az egész kamu volt, de ez nyilván teljesen mindegy volt addigra. A NasMaraj-profil másik nagy virális sikere az volt, hogy úgynevezett “scenario tweet”-eket talált ki, amivel gyakorlatilag a platformon megvalósította a Kaland, játék, kockázat-könyvek elvét, azaz egy, általában iskolai lövöldözéshez kapcsolódó történetet mesélt el, amiben az olvasó választhatta, hogyan menjen tovább a sztori.
A Twitter aztán lecsapott az ipari mennyiségű mémet posztoló, szinte spamnek tűnő profilokra, NasMarajnak is be kellett zárnia, úgyhogy más szórakozás után nézett, és elindult az Old Road Town csírája, de ehhez most vissza kell tekernünk egy kicsit a Nine Inch Nailshez.
Trent Reznor zenekara 2008-ban kiadta a Ghosts-albumciklusát, ami négy, szinte teljesen instrumentális lemezből állt. Az albumok lényege viszont az volt, hogy a Creative Commons-licensz alatt jelentek meg, azaz gyakorlatilag szabadon felhasználhatóak voltak, azt lehetett velük művelni, amit csak az ember elképzelt. Ezt tette a YoungKio névre hallgató producer, aki meghallotta a 34 Ghosts IV című kompozíciót rajta, és azt gondolta, hogy hm, felgyorsítja, rak alá ütemeket, és készen van egy alap. YoungKio aztán az elkészült alapot felpakolta egy olyan oldalra, ahol ilyen és hasonló ütemek között lehet keresni, és név nélkül vásárolni. 2018 decemberében Lil Nas X megvásárolta, de a két fél nem is tudott egymásról, sőt X még azt sem tudta, hogy az alap az Nine Inch Nails. A Spotify-on a szám stáblistájában már szerepel Trent Reznor és Atticus Ross neve, ami azt jelenti, hogy a NIN történetében először az együttes két tagja a poplisták csúcsára ért.De ez még csak később jön, a sztori egyelőre ott tart, hogy Lil Nas X csak feltöltötte a SoundCloudra az elkészült számot, majd elkezdte, saját szavaival élve, mémként promózni. Egyrészt Redditen nagyon cselesen posztolgatott róla, az egyik bejegyzése például arról szólt, hogy megkérdezte, melyik az a szám, aminek a szövegében az van, hogy “Take my horse to the old town road”? Másrészt pedig a dal felkerült TikTokra, a tinik között bődületes népszerűséggel rendelkező közösségi oldalra, aminek a lényege pont az, hogy emberek vicces, emlékezetes, virális dolgokat műveljenek bizonyos dalokra. Az Old Town Road erre ideális volt, főleg, ha csak egy pár másodperces részletet hallott az ember belőle, jellemzően akkor, amikor a szám elején megérkezik az ütem. És ahogy annak lennie kell a 2010-es évek második felében, meg is érkezett az új kihívás: a YeehawChallenge (a ""yee haw"" a cowboyok közhelyes felkiáltása) lényege az volt, hogy a TikTok felhasználói elkezdték hallgatni Lil Nas X számát, aztán amikor beindultak a dobok, akkor hopp, cowboyruhában találták magukat. Igen, én is tudom, mennyire nonszensz egy felnőttek által nem használt közösségi oldalon, tinik között terjedő mémet elmagyarázni szavakban, úgyhogy itt egy válogatás belőlük:
A YeehawChallenge a legtöbb nagy sajtót kapó kihívással ellentétben nem veszélyezteti senkinek a testi épségét, nem kell felmászni Will Smith után a Lánchídra, nem kell egy nyitott autó mellett rohangálni, nem kell fahéjat felszívni, vagy más hasonló idiótaságot művelni, hanem egyszerűen csak a videó egy adott pontján leállítani a felvételt, és átöltözni flanelingbe és cowboykalapba. Soha rosszabb kihívást.
A YeehawChallenge és maga az Old Town Road viszont pont beletrafált egy popkulturális jelenségbe: 2018-ban több területen lett egyre hangsúlyosabb lett a country & western-stílusa. Az év legnépszerűbb videójátéka a Red Dead Redemption 2 című vadnyugati életszimulátor lett. Az év legjobb albumának járó Grammy-díjat Kasey Musgraves kritikailag is elismert countrypop-lemeze kapta. Az év egyik legelismertebb rocklemezét a japán születésű Mitski adja ki, a címe: Be The Cowboy. A jelenség csíráit már korábban is fel lehet fedezni: Justin Timberlake flanelinget és farmerdzsekit vett, és kiment a vadonba egy pocsék album kedvéért. Lady Gaga elhagyta a sminket és a botrányruhákat a Joanna című lemezéért. Beyoncé a Dixie Chicks segítségével énekelt az apjáról a Daddy Lessons című számában. Kanye West legendás motoros-Kim Kardashianes klipjében giccses vadlovak vágtatnak.
A cowboy-stílus pedig egyre hangsúlyosabban megjelent a fekete kultúrában is. Olyan divattervezőházak, mint Pyer Moss vagy a Telfar új kollekcióiban feltűnnek a bőrnadrágok, a farmerdzsekik és a hírhedt kalapok. Beyoncé húga, Solange szintén kalapokban pózolt az új lemezének promóanyagában. Ciara a divatanyagában dettó. A jelenség aztán nevet is kapott: “Yeehaw Agenda” kifejezést Bri Malandro találta ki, a jelentése nagyjából az, amikor a fekete popkultúra találkozik a cowboyok tradícionálisan fehérnek tartott világával, és annak az ikonográfiáját használja ki. Malandro Instagram-profilján szisztematikusan gyűjti az ilyen eseteket, amik ismerősek lehetnek azoknak, akik az ezredfordulón nőttek fel: cowboykalapot hordott a Destiny’s Child, Lil’ Kim, Mary J. Blige, Janet Jackson.Malandro kizárólag az esztétikára alapozta a jelenség megfigyelését, és nem igazán törődött a történelmi háttérrel. Pedig a történészek szerint a (kizárólag) fehér cowboy alakja valójában egy mítosz: a rabszolgatartás eltörlése után a marhatenyésztésben alkalmazottak negyede fekete volt. Habár a rodeók a hatvanas évekig, az emancipáció korszakáig rasszista okokból nem nagyon engedtek be fekete versenyzőket, kialakult egy párhuzamos, csak fekete cowboyoknak szóló szövetség is. A történelmi háttér jelentősége az, hogy fekete sztárok westernöltözéke nem valami erőteljes, rasszizmuson átívelő gesztus, hanem konkrét tradíciók előtti tisztelgés.
2019 májusában az Old Town Road a Billboard három különböző listájára is felkerült online sikerének köszönhetően: a Hot 100-ra, az R&B-list;ára és a Country-toplistára is. De az utóbbira csak egy kevés ideig, mert Billboard sunyiban leszedte onnan, egy hivatalos közlemény szerint azért, mert megvizsgálták, és egész egyszerűen nem tartják eléggé countrynak. Szerintük tartalmaz utalásokat a countryra és a cowboyokra, de nincsen benne elég napjaink countryzenéjéből, hogy ott lehessen a toplistán.A döntésnek egész biztosan van olyan olvasata, mintha a Billboard keményen őrizné a zenék közti határvidéket, és nem engedné be bizonyos területre a máshonnan jötteket, főleg ha a kifejezetten fehér zenének tartott countryról van szó. De a visszavonás egész biztosan kapóra jött Lil Nas X-nek, aki így kapott még egy löket sajtófigyelmet - és egy egészen váratlan közreműködőt is.
Gyakori jelenség az, hogy ha egy kevésbé ismert szám valamennyire népszerű lesz, akkor megjelenik egy baromi híres ember az abból készített remixszel, amivel egyrészt felkarolja a tehetséget, és bemutatja a saját közönségének, másrészt pedig mutatja, hogy azért rajta tartja a szemét az új titánokon. Drake ezt művelte ILoveMakonnen-nel, de Justin Bieber is ráugrott a Despacitóra, amikor az még csak éppen tört felfele. Az Old Town Roadnál a countrybotrány után viszont egy olyan ember bukkant fel, akire kevesen számítottak: Billy Ray Cyrus, Miley Cyrus édesapja, az Achy Breaky Heart című 1992-es countrypop előadója. Jó, nem egy Willie Nelson vagy egy Chris Stapleton vagy egy Tim McGraw, de akkor is egy gesztus, amit egy műfajban ismert arc tett, hogy Lil Nas X ne maradjon kívülálló. Az más kérdés, hogy Cyrusra szinte semmi szükség nincs a számban, mert az - minden internetes mizéria ellenére - bizony tökéletes.

 Borítókép: @lilnasx / instagram
"
449,kultur,"Pavel Stanchev azonban nem francia, hanem bolgár származású, csak legutóbbi munkahelye volt francia: a legnagyobb ottani tévétársaságnál, a TF1 Groupnál volt értékesítési igazgató. Dirk Gerkens április 3-i távozása óta a TV2 alaposan átalakult, új kreatív és pénzügyi igazgató érkezett, tegnap óta meg az is kiderült, hogy nem is Andy Vanjnáé volt a tévé, hanem egy nőé, illetve hát dehogyis az övé, ő csak egy újabb stróman (strówoman?) volt a második számú kereskedelmi tévé kibogozhatatlan hátterében, amiből egyszer csak előlépett egy Vida József nevű ember, és vinné a boltot tokkal-vonóval.
Ide érkezett meg Stanchev, akinek harminc éves múltja van az európai televíziózásban. Dolgozott az RTL Group-csoportnál, az HBO-nál és a svájc Ringiernél is. Ő volt a bulgáriai bTV Media Group (a legnagyobb helyi kertévé) vezérigazgatója, ezt megelőzően az Antenna Group, a legnagyobb görög médiacsoport délkelet-európai vezérigazgatója volt. Forrásaink szerint Stanchevet jól ismerik egész Európában, a főnökei általában szerették és bíztak benne. Egyik korábbi kollégája szerint a TF1 nem volt elég nagy kihívás számára, és mivel otthonosan mozog a pénzügy és a gyártás terén is, a TV2-s munka érdekesebbnek tűnhetett neki.
A TV2 csoport a maga 14 csatornájával a régió egyik legnagyobb vállalata, ezt irányítani ezek szerint a tévére rárakódott NER-máz alatt is érdekes lehet. Stanchevnek ráadásul nem lesz ismeretlen a terep teljesen, az IKO tulajdonos Rákosi Tamással, akinek cége (majdnem) kizárólag felelős a TV2-s produkciók gyártásáért felelős, de viszonyukról forrásaink nem kívántak többet mondani. Stanchev hivatalosan május 15-től veszi át a csatorna operatív irányítását, de a TV2-ben már bemutatták, és a következő egy hónapban a vállalat felépítésével ismerkedik majd.
A székfoglalója már megvolt, amiben a digitális területek növelése és a nézettség feltornázása szerepelt célként. "
450,kultur,"Negyven éven át láthattuk hirdetőoszlopokon az aktuális heti HVG címlapját, azaz azóta, hogy a hetilap megjelenik itthon. Mostantól ez nem így lesz, ugyanis a Mahir Cityposter Kft.
felmondta a HVG kiadójával kötött szerződését. A meglehetősen barátságtalan lépésre még azt a magyarázatot sem adták, hogy
„mer' csak.” 
A Hvg.hu mai cikkében részletezik, hogy a Mahir április 12-én írt egy levelet a kiadójuknak, és azonnali hatállyal felmondta megállapodásukat, ami a HVG hetilap címlapjairól készített plakátok kihelyezéséről szólt, és konstrukcióját tekintve az ún. nem felbontható szerződések közé tartozik. A lépést azzal magyarázták, hogy a Mahir nem tudja teljesíteni a vállalásait, azaz olyan darabszámban megjeleníteni a plakátokat, mint szerették volna. Ezzel csak az a baj, hogy a szerződést úgy írták meg, hogy ha a Mahir nem teljesít, akkor a hirdetési díjról is le kell mondani, így a mostani lépés a cég érdekeit vette elsősorban számításba.
A helyhiányról nem mondtak semmit, azaz hogy átmeneti vagy krónikus, hogy miért pont most derült ki, vagy ha már régen, akkor miért nem szóltak az érintett ügyfeleknek korábban. Az sem világos, hogy csak a HVG van ilyen helyzetben, vagy teszem azt, az Operaház és a Nemzeti Színház plakátjait is visszamondták vajon. A Mahir attól is elzárkózott, hogy a szerződés feltételeit újratárgyalják, és nem helyezte kilátásba azt sem, hogy ha a helyhiányt tudják orvosolni, akkor ismét kötnének megállapodást a HVG-vel.
Egyre inkább úgy tűnik, hogy ez egy célzott, a HVG gazdasági ellehetetlenítésére tett kísérlet – a hetilapok esetében ez a fajta megjelenés akár azt is jelentheti, hogy egy adott héten tíz-húsz százalékkal több fogy azt újságból, mint az azt megelőző héten. Az éppen Mészáros Lőrinc ügyvédjéhez köthető Mahir negyven év után rúgta fel a megállapodást, de a játszmának még nincs vége: a HVG jogi úton próbál érvényt szerezni a szerződésben foglaltaknak."
451,kultur,"A Stenk Podcast legújabb adásában Kollár-Klemencz László, a Kistehén alapítója és frontembere volt a vendégünk.
Az adásban szó lesz többek között

A podcast szövegét az olvashatóság kedvéért kicsit megszerkesztettük.


Ti már akkor ""szájbergyerekekről"" énekeltetek, amikor még nem lehetett például telefonfüggésről beszélni. Ilyen értelemben megelőztétek a kort.

Nem akarom értelmezni nagyon a Szájbergyereket, de nagyon sokan jöttek akkor csak a szöveggel oda hozzám, hogy írjam alá, meg kaptunk több oldalas magyarázatokat arról, hogy ez szerintük mit is jelent. Engem az mindig is érdekelt, hogy megmaradni egy pop síkon, de tartalommal tölteni meg. Úgy tartalommal, hogy ne legyen közhelyes, és ne is legyen köldöknézős. A Szájbergyerek szerintem ilyen.

Miről szól ez a szám egyébként? Mert a fejemben megvan a szöveg, de fogalmam sincs.

Nekem sem! Akkor egyébként még kicsik voltak a gyerekek, de már kint éltünk a természetben félig-meddig. Ezért valahol ez a dal az én gyerekkoromnak az elsiratása, hogy én ezt már nem fogom tudni átadni, mert ők már ilyen computernéző gyerekek, akiknek nem tudod elmagyarázni, hogy mennyire jó fára mászni. Soha nem fogom tudni. Egyébként sokszor a legkevésbé értelmezhető dalszövegek tudnak ütni a legnagyobbat.

Nagyon furcsa volt annak idején, hogy a Kistehén felfutása után az egész zenekar kiszállt, és megalapította az Intim Torna Illegált, te pedig egyedül vitted tovább a produkciót. Próbáltam kicsit kutakodni ennek a hátteréről, de alig van annak bármi nyoma, hogy ti anno miért váltatok szét.

A szájbergyerekes időszak sikere azzal járt, hogy elkezdtünk Európában is turnézni, megjelent külföldön a lemezünk, a klubokban pedig nem magyaroknak játszottunk, tehát majdnem belekerültünk ebben a nemzetközi zenei vérkeringésbe. Ez szerintem a mai napig nagy szó, aminek örülök, hogy megtörtént velünk. Ennek köszönhetően koncertezhettünk többször is Amerikában, nagy, 30 állomásos turnékon, amerikai szervezésben, neves fesztiválokon. A menedzserünk annyira hitt bennünk, hogy a New York-i Joe's Pubba elhívta a David Letterman Show zenei producerét, hogy meghívjon minket a show-ba. Baromi jól sikerült a buli, már arról beszéltünk, hogy a legközelebbi alkalommal melyik dátumokon érnénk rá. A menedzserünk nagyon meg akarta belőlünk csinálni a következő Gogol Bordellót.
Ez az időszak baromi sok gyűrődéssel járt, de az is látott, hogy ennek van így értelme. Pénz viszont még egyáltalán nem volt benne, és Amerikába is csak úgy tudtunk kimenni, hogy valamilyen módon támogatást kaptunk. Az ennyire gyűrődött helyzetben, a második turné után azt mondta a zenekar, hogy ennyi volt, de már az első után is volt olyan, aki kiszállt, mert nem bírta. Ilyen volt például a Lehoczki Karcsi is, aki azt mondta, hogy az sem érdekli, ha a Carnegie Hall-ba megyünk jövőre, ő otthon akar rajzolni Budaörsön.
Szóval a második turnénk végén ott ültünk valahol a nyugati parton az utolsó koncertek egyikén, és akkor már érezhető volt, hogy a többiek ezt nem akarják, nem akarják a menedzsert, nem akarják ezt a küzdelmet, Magyarországon akarnak csak maradni, és ott lenni egy híres zenekar. Én viszont hittem abban, hogy ha ezt még koncentráltabban csináljuk, akkor a következő évben már jöhet egy áttörés. Ez volt az egyik probléma, a másik pedig a szájbergyerekes történet, ez az egész Mano Negra-vonal már bennem egy kicsit elfáradt. Viszont a világon pont akkor kezdett iszonyatosan bejönni ez a vonal, és kezdtek ilyen jellegű zenekarok Magyarországon is megjelenni. Bennem viszont ez úgy kifutott, és szerettem volna kicsit visszafordulni az andersenes, alteres világhoz, miközben ők inkább poposak szerettek volna maradni. Ezért egy idő után kicsit egyedül kezdtem el magam érezni a zenekarban, nem volt igazán szellemi alkotótársam, nem tudtam kire támaszkodni. Végül el kellett, hogy menjünk egymás mellett."
452,kultur,"Victor Wong három év alatt építette meg és programozta be az A.I Gemini nevű robotot, amelyet a tusfestés technikájára tanított meg, írja az MTI. 
A Far Side of the Moon elnevezésű projekt keretében a művész az amerikai űrkutatási hivatal (NASA) Holdról készült háromdimenziós képeivel, valamint a Csang'o-4 kínai űrszonda felvételeivel ""táplálta"" az algoritmust. 
Az A.I Gemini átlagosan 50 óra alatt fest meg egy képet, amelyhez általában mindössze fekete tintát, vizet és kínai merítéses technikával előállított papírt használ. A robot algoritmusába foglalt véletlenszerűség miatt a művész sosem tudja előre, hogy milyen festmény fog születni. A robot egy képének ára jelenleg nagyjából 10 ezer font (3,7 millió forint) Londonban."
453,kultur,"Idén egy amerikai zeneszerző, Ellen Reid kapta a zenei Pulitzer-díjat – írja a Fidelio. A művész első, p r i s m című operájáért kapta meg az elismerést, amit tavaly Kendrick Lamarnak ítéltek oda. 
A harminchat éves zeneszerző az NPR-nek úgy nyilatkozott, hogy a p r i s m komponálása érzelmileg is megterhelő volt számára.
Ez egy olyan dolog, amit én, illetve Roxie Perkins librettista valamilyen szinten megtapasztaltunk, és szerettünk volna kezdeni vele valamit.
            
Ellen Reid neve a magyar közönségnek még valószínűleg nem cseng ismerősen, de Los Angeles környékén már minden nagyobb együttes rendelt tőle darabot. A New York Times a következőket írta róla:
Zenéje a legjobb értelemben hozzáférhető az átlagos hallgatónak, úgy édes, hogy nem szirupos, és amikor a kórus lágy suttogása gazdagítja a hangzását, olyan puha, mintha illatozna.
p r i s m - TRAILER from Beth Morrison Projects on Vimeo."
454,kultur,"A CNN információi szerint a cenzorok nem kímélték a Trónok harca 8. évadának első részét, Kínában nyolc percnyi tartalmat vágtak ki belőle, mert túl sok volt a szex és az erőszak. Döbbenet. 
Azt nem tudni, hogy pontosan ki volt ennyire elővigyázatos: a kormány, az HBO vagy a Tencent. Fontos tudni, hogy Kínában az HBO szolgáltatása nem érhető el, helyette az ország egyik legnagyobb techvállalata, a Tencent birtokolja a közvetítési jogokat.
Akárki is volt, a rajongóknak nem lehet újdonság, hogy hozzájuk nem jutnak el a szaftosabb részek, persze azért van, aki így is mélységesen felháborodott.
Egy cseppet sem kellett aggódnom amiatt, hogy az apám is ott ül mellettem, hiszen még a harci jeleneteket is megvágták. Persze így nincs sok értelme megnézni ezeket a részeket
- írta egyikük.
Alapvetően szívesen fizetek a Tencentnek ezért a sorozatért, de ha ennyi jelenetet kivágnak, akkor nem sok értelme van ennek, úgyis letöltöm máshonnan a vágatlan változatot
- jegyezte meg egy másik néző.
Az, hogy Kínában a cenzorok képesek perceket kivágni egy filmből vagy egy sorozatból, annyira nem újdonság, legutóbb a Bohém rapszódiát rövidítették meg, igaz, abból csak két percet vettek ki összesen. 

(Borítókép: HBO)
"
455,kultur,"A Bosszúállók: Végjáték forgatását ugyan szigorú titoktartás övezte, de néhány rajongó arról számolt be kedden, hogy a Redditen és a YouTube-on láttak a filmből pár nagyon rossz minőségű jelenetet, ezek azonban gyorsan eltűntek az internetről.
A Disney nem kommentálta a bejelentést, a film két rendezője, Joe és Anthony Russo viszont a Twitteren arra kért mindenkit, hogy hallgasson, mint a sír. A #DontSpoilTheEndgame hashtaggel közzétett felhívás kedden a közösségi oldal kedvenc témája volt. 
Ha a következő hetekben megnézitek a Végjátékot, kérlek ne rontsátok el mások számára, hiszen magatok sem akarnátok, hogy a ti élményeteket elrontsa valaki
            
– írták a rendezők, akik tényleg hisznek a közszolgálati titkolózásban, többek között ezért tesznek olyan jeleneteket az előzetesekbe, amikkel a filmben biztosan nem találkozunk majd. 
A filmet Ausztráliában és Kínában április 24-én, az Egyesült Államokban egy nappal később mutatják be, a magyar mozik is április 24-től játsszák a produkciót. Addig is itt egy friss poszter, amit további kilenc követ majd: 
Here's the first in a series of 10 exclusive posters inspired by Marvel Studios’ #AvengersEndgame! Art by @SkinnerCreative. See the film in theaters in 10 days! pic.twitter.com/Pk9NscbAjb"
456,kultur,"Magyarországot rendszeresen elárasztják a különböző minőségű francia filmek, vígjátékok, romantikus filmek, társadalmi drámák, akciófilmek, és néha nehéz kiszúrni közöttük azt, ami tényleg egyedi és figyelemre is méltó. A Tied a világ ilyen, és most meg tudjuk mutatni a hivatalos, magyar szinkronos előzetest is hozzá.
Az egyediségét kapásból az adja, hogy a Tied a világot Romain Gavras rendezte, akinek az utóbbi évek emlékezetes videoklipjeit is köszönhetjük (M.I.A.: Bad Girls, Jamie xx: Gosh). Gavras-nak pedig vagy rendkívüli érzéke van, vagy csodálatos a helyszínkereső stábja, mert a legközhelyesebb sztorit is képes olyan helyeken, olyan szögekből leforgatni, hogy inkább emlékeztet az egész egy földönkívülis sci-fire, mint egy piti francia bűnözőkről szóló vígjátékra.
Mert a Tied a világnak nem a sztorija a legnagyobb erőssége: a film a kicsit szerencsétlen Farésről szól (Karim Leklou), aki ki akar lépni a bűnöző anyja (Isabelle Adjani) árnyékából, de még muszáj belemásznia egy újabb kalamajkába, többek között a folyton összeesküvés-elméletekről hadováló haverjával (Vincent Cassel) együtt. A dolgok nagyjából pont úgy folytatódnak, ahogy egy Guy Ritchie-filmben szoktak, jön egy csomó véletlen egybeesés, egy csomó fura, de erőszakos figura, és mindenki bőszen hajtja a saját álmát, hogy végre maga mögött hagyhassa ezt a világot.
            
A Tied a világot a 2018-as cannes-i filmfesztiválon, a Rendezők Kéthete nevű programban mutatták be. Gavras korábban a klipek mellett a Eljő a napunk című filmet rendezte, szintén Vincent Cassellel.
A Tied a világ magyar szinkronjában Csonka András, Für Anikó, és Csőre Gábor is szerepelnek, a forgalmazó - és az előzetes szerint - a magyar szövegekbe Fluor és besegített, sőt, még Diaz a Wellhellóból és Eckü a Hősökből is szinkronizált.
A filmet május 9-én mutatják be."
457,kultur,"Katasztrófa. Borítékolható, ótvaros nagy bukta, az.
Travolta az utóbbi öt-tíz évben semmi olyasmit nem forgatott, amit ne akarna kivakartatni majd az internetről, az egy American Crime Story: OJ kivételével, de az meg tévésorozat volt. Amit most csinál, ezzel az iszonyú parókával a fején, az egy stalker thriller, azaz egy megszállott rajongó története, ami korábban Moose, most The Fanatic címen futott, a rendezője meg nem más, mint Fred Durst, a Limp Bizkit énekese.
A történet valós eseményeket dolgoz fel (nem úgy, mint az 1996-os, Robert DeNiro és Wesley Snipes főszereplésével készült A rajongó), Durst életének egy kevésbé kellemes szakaszát, amikor egy veszett rajongója (Travolta) naphosszat zaklatta, és a dolgok a végére kicsit eldurvultak. A fikciós verzióban a rajongó nem egy ugrálósmetál-énekest abajgat, hanem egy Hunter Dunbar nevű akcióhőst (Devon Sawa), és ebből máris kiderült, mi akart a kis Freddie Durst lenni, ha felnő.
A rajongás és zaklatás aztán átfordul dühbe, az idolizálás a múlté, a rajongó tönkre akarja tenni rajongása tárgyát – ahogy minden ilyen pszichothrillerben szokott lenni. Bemutató 2020 vége előtt nemigen várható."
458,kultur,"A TV2 közleménye szerint

Azurák Csaba 18 év után a mai napon közös megegyezéssel távozik a TV2-től. A szakember 2001-ben csatlakozott az akkori Napló csapatához, számos műsor vezető arcaként láthatták a nézők az elmúlt években legutóbb 1/1 című közéleti magazinműsorában. A csatorna sok sikert kíván a jövőbeni terveihez.

Azurák Csaba telefonon nem kívánt továbbiakat hozzáfűzni a hírhez.
Azurák Csaba 1998-ban, főiskolai tanulmányai mellett kezdett el dolgozni a Magyar Rádióban. Tudósító volt, riportjaiért 1999-ben megkapta a Honvédelmi Minisztérium ezüstkeresztjét, 2000-ben pedig a Vöröskereszt Médiadíját rádiós kategóriában. 2001-ben csatlakozott a TV2 heti riportműsora, a Napló stábjához, ahol eleinte szerkesztő-riporter volt, majd Sváby András távozása után 2002 és 2009 között műsorvezető is. A Naplóban eltöltött évek alatt 2005-ben Tolerancia díjjal, 2006-ban pedig Zöld Toll díjjal jutalmazták.
Emellett 2002 és 2004 között a Jó estét Magyarország, 2005 és 2006 között a Mutató, 2007 és 2009 között pedig a Mokka műsorvezetője is volt. 2009 decemberétől a Tényekhez ült át, amit 2016-ig vezetett. Közben 2015 tavaszán megkapta a TV2 aktuális műsorainak főszerkesztői posztját, akkor, amikor a Tények akkori főszerkesztője, Gábor László lelépett a tévétől és átment az Origóba. Azurákot nem egészen egy évvel később Kökény Szalai Vivien bulvárújságíróra cserélték le a hírfőnöki poszton, amikortól is a Tények tulajdonképpen megszűnt hírműsor lenni.
Akkor tavasszal nemcsak a hírigazgatói (névben más volt a poszt, funkcióban nem) hanem a Tények műsorvezetői posztját is otthagyta, azzal az ígérettel, hogy hamarosan kap egy közéleti háttérműsort. Ebből sokáig nem lett semmi, majd 2017 februárjában, a késő esti műsorsávban végre elindult az 1/1 Azurák Csabával című műsora.
A Indexnek 2015 májusában, kinevezése után nem sokkal adott egy interjút, amiben a híradózásról többek között azt mondta:
A krimivonalat nem lehet kihagyni a műsorból, viszont a cél az, hogy a már említett, közéleti témákat feldolgozó, oknyomozó munkát igénylő anyagok markánsan megjelenjenek a műsorban, mert erre igenis van igény. Mi is feldolgoztuk a tapolcai választásokat, a fideszes ügyeket, de nem feltétlenül hiszek a személyeskedésben, abban, hogy a hírműsorokat adok-kapokra kellene használni. Abban hiszek, hogy ami releváns, az kerüljön is képernyőre."
459,kultur,"A Loudest Voice (A legharsányabb hang) első előzeteséből garantáltan egy dologra fog mindenki emlékezni:
hogy milyen bazinagyra hízott Russell Crowe a szerephez.
A történet Roger Ailes története, azé a konzervatív tévésé, aki a FOX News csatornát azzá tette, ami ma: a republikánusok első számú szócsövévé és hírforrásává. Itthon nincs olyan tévé, amit meg lehetne feleltetni neki, kábé egy nagyon jól megcsinált, de szakmailag nem kifogástalan HírTV-re tessék gondolni, ahová a futóbolondokat is beengedik néha, de szájkosarat kapnak. 
Ailes 1967-ben, Nixon tévés tanácsadójaként került közel a tűzhöz, és ha lehet hinni a legendának, akkor találta ki, hogy legyen egy 24 órában híreket sugárzó csatorna (ez a motívum a Dick Cheney-ről szóló Vice című filmben is visszaköszön), de Nixon a tévét alantas, ostoba emberek hitvány szórakoztató eszközének tartotta, és nem foglalkozott az ötlettel.
A Fox News 1996-ban indult el, az akkorra már két sikeres elnökválasztási kampányt is levezénylő Ailest Rupert Murdoch, a Fox tulajdonosa kérte fel a vezérigazgatói posztra. A tévé élén 20 évet húzott le, megúszott zsidózást, niggerezést, de 2016 nyarán le kellett mondania miután több beosztottja is zaklatással vádolta meg. 2017 májusában halt meg.
A sorozatban Russell Crowe alaposan meghízva és haját megritkítva alakítja Ailest, az első trailer alapján hitelesen. A történet a Nixon melletti napoktól dolgozza fel Ailes életét, alapja egy tényregény, amit Gabriel Sherman írt Ailesről 2014-ben. További szereplők: Naomi Watts, Seth MacFarlane, Sienna Miller, Annabelle Wallis, Barry Watson és Josh Charles.
A hazai bemutató 99%, hogy az HBO GO-n lesz."
460,kultur,"2001 óta nem hozott az Európai Unió új szerzői jogi irányelveket, most azonban életbe lépett az a javaslat, amit márciusban az Európai Parlament, április 15-én pedig az Európai Unió Tanácsa fogadott el, és alapjaiban változtathatja meg, hogyan internetezünk. A nagyobb techcégek, mint a Google, a Twitch vagy akár a Wikipédia, azért háborognak, mert az új irányelv szerintük gyakorlatilag kinyírja a szabad internethasználatot, másik oldalról a nagyobb kiadók és stúdiók verik az asztalt, hogy ideje a dollármilliárdossá váló platformoknak sokkal többet visszacsurgatni azoknak, akiknek a szellemi termékéből komoly bevételekhez jutnak. És mi lesz a felhasználóval, aki egyszerűen csak minél több, szabadon felhasználható, mémesíthető, letölthető, feltölthető tartalmat akar, minél kevesebb korlátozással?
Segítünk kicsit eligazodni az internetünk jövőjét befolyásoló, Directive on Copyright in the Digital Single Market (magyarul egységes digitális piac szerzői jogáról szóló irányelv) nevű javaslaton, bár ez egyáltalán nem lesz könnyű.
Az irányelv többek között tartalmazta, hogy a jövőben a nagy közösségi médiafelületeknek, mint a Facebook vagy Youtube előre kell szűrniük a platformjaikra feltöltött tartalmakat. Ez a sokat emlegetett, és az eredeti javaslatban 13-as számot viselő cikkely, amit nyugaton a csak „mémgyilkosnak” hívnak. Ez a gyakorlatban annyit jelent, hogy ha mi feltöltjük a Trónok harca első részét valahova, akkor nem az HBO-nak kell utána jelentenie az érintett cégeknek, hogy illegálisan feltöltötték a tulajdonukat, hanem a cégeknek már előre, maguktól kell érzékelni, hogy nem oda való kontentet töltött fel egy felhasználójuk. 
Az eredeti javaslat 11-es cikkelye pedig arra kötelezi a nagy techcégeket, hogy az online publikációknak minden linkelésért, előnézetért, megjelenésért jogdíjat fizessenek. Magyarul a Google Hírek funkció csak úgy működhetne, ha az ott szereplő újságok pénzt kapnak azért, hogy a Google közöl egy rövid részletet a cikkükből, és át is linkel is az adott oldalra.
Kisebb variálások után az elfogadott irányelvben a 13-as cikkely 17-esként szerepel, a 11-es pedig 15-ösként. (A jogi szöveg 2019 márciusára összeállt, végleges változata itt olvasható.)
Érthető módon a javaslat miatt a techipar azonnal támadásba lendült, és sok szempontból nem is alaptalanul. A technológiai fejlődés egyelőre nem tart ott, hogy algoritmusokkal ki lehessen szűrni minden egyes illegális tartalmat, amit a Facebookra, Twitterre vagy Youtube-ra töltenek fel. Utóbbinak már van egy úgynevezett Content ID nevű rendszere, amellyel egyre több jogvédett zenét vagy videót tudnak megtalálni, de
egész egyszerűen egy cég sem tart ott, hogy például egy jogvédett fotóról meg tudja mondani egy algoritmus, hogy azt ellopták valakitől, vagy csak egy paródia kategóriájába eső mémről van szó.
Az új rendszer nemcsak fejlesztés szempontjából kerülne sokkal több pénzébe a cégeknek, hanem csökkenne a felhasználói tartalmak száma is, nem véletlenül lendült azonnal ellenkampányba a Google, miszerint ez a szabad internet halálát jelenti. Közben viszont arról a Google mélyen hallgat, hogy a világ egyik leglátogatottabb oldalaként olyan nevetséges mértékű jogdíjat fizet a felületén található tartalmak után, hogy okkal lett elege abból a szórakoztatóipar dinoszauruszainak, hogy a hozzájuk tartozó tartalmakból mindenki csak egyre gazdagabb lesz, kivéve őket magukat.
Az új szerzői jogi irányelv megalkotása kezdettől fogva szerepelt Jean-Claude Juncker bizottsági elnökének programjában. Már 2015-ben elkezdtek dolgozni a javaslaton, amelytől évente 415 milliárd eurós plusz bevételt remélnek. A szerzői jogi reformot a bizottság 2016 szeptemberében terjesztette be az egységes digitális piac stratégia keretében.
A javaslat elfogadása hosszadalmas folyamat volt, az Európai Parlament végül idén március 26-án szavazott róla, 348 képviselő támogatta, 274 pedig ellenezte. Az irányelv elfogadása előtt azonban még az Európai Tanácsnak is el kellett fogadnia a dokumentumot. A nagykövetek elfogadásra javasolták a direktívát a minisztereknek, de öt ország (Luxemburg, Hollandia, Lengyelország, Olaszország és Finnország) egy viszonylag friss közleményben ellenezte az egész elképzelést. Végül a tanácsban 19:6 arányban ment át a javaslat, a mezőgazdasági szakminiszterek dönthettek róla vita nélkül április 15-én, a fent említett öt ország mellett a svédek is nemmel szavaztak, de ez az eredményt nem befolyásolja, mivel egyszerű többség elég volt az elfogadásához. Jean-Claude Juncker számára elég nagy siker, hogy végül sikerült átnyomnia az unió teljes rendszerén a módosítást, amit közleményében „a puzzle utolsó hiányzó darabkájának” nevezett. A tagországoknak mostantól két évük van, hogy átültessék a nemzeti jogrendjükbe az irányelvet.
Az EU létrehozott egy külön oldalt a 13-as – bocs, most már 17-es – cikkely magyarázatára, ebben elég egyszerűen összefoglalják, hogy miért volt szükség a javaslat elfogadására.
Teljesen egyértelmű, hogy az új direktíva megálljt próbál parancsolni annak az egyre súlyosabb helyzetnek, hogy a Google és a Facebook szép lassan felzabálja az internetet, kisajátítja a hirdetőpiacot, és akkora vízfejet növesztenek, hogy egy idő után már akkor sem lehet megkerülni a két céget, ha nagyon szeretnénk.
A másik komoly problémája a javaslatot támogató szervezeteknek, jogvédőknek vagy kiadóknak, hogy a Youtube egész egyszerűen túl kevés pénzt fizet a jogdíjakért. A zeneipart képviselő világszervezet, az IFPI számításai szerint felhasználónként
A YOUTUBE egy dollárt fizet szerzői jogdíjként, miközben a jóval kevesebb felhasználóval bíró Spotify ezzel szemben húsz dollárt.
A Youtube szokott ezzel kapcsolatban úgy védekezni, hogy márpedig rengeteg pénzt fizetnek a kiadóknak, ami nyilván igaz, hiszen mind a másfél milliárd felhasználó után egy-egy dollárt fizetni már önmagában sem kicsi összeg, de egy felhasználóra lebontva ez mégis csak nevetségesen alacsony.
A Youtube és a Google ezt azért teheti meg, mert az elektronikus kereskedelemről szóló irányelv szerint nem minősülnek tartalomszolgáltatónak, hanem csak szimplán tárhelynek, mint a Google Drive vagy Dropbox. Ezért nem vállal felelősséget a felületére feltöltött tartalmakért, ahogy a szerzői jogi visszaélések miatt sem vonható felelősségre, ha azt a felhasználók követték el. A gond csak az, hogy ma már a Youtube az internet első számú videós felülete, ahová már rég nemcsak a nyaralós videóikat töltik fel az emberek, hanem a videóklipjeiket, kisfilmjeiket, komplett zenegyűjteményüket, sőt a fizetős Youtube Reden a Google már saját gyártmányú produkciókat is kínál, ahogy már egy ideje pénzért különböző filmeket is nézhetünk rajta.
A kreatív iparágak közül a fotográfia és a zene sínylette meg legjobban az internet adta szabadságot, ha kizárólag a bevételi részt nézzük. A fizikai lemezeladások marginalizálódtak, a kiadók bevétele folyamatosan esik, és az egész iparág arra panaszkodik, hogy még mindig csak nevetséges pénzeket kapnak a streamingből ahhoz képest, milyen volt az iparág helyzete az internet előtt. A fotósok helyzete még ennél is elkeserítőbb, ha egy kép felkerül a netre, azt már sehogy sem tudja a készítője leszedetni, pláne pénzt kérni érte. Ezért nem csoda, hogy a 13-as cikkely mögé olyanok álltak be, mint a maradék pár zenei nagykiadó (Warner, Universal, Sony) és több tucat európai szerzői jogkezelő-szervezet és tévécsatorna (Canal+, Sky, stb.) is. Gyakori kritika, hogy az egész csak arról szól, hogy a korábban sokkal nagyobb piaci részesedéssel rendelkező, de kihalófélben lévő cégek próbálnak meg csak utolsó utáni szalmaszálként kapaszkodni még egy kis pénzbe, de ezt az állítást némileg árnyalja, hogy több tucat független kiadókat, zenészeket és előadókat tömörítő szervezet is az ügy mögé állt.
Az még mindig nagy kérdés, hogy pontosan mi történik az irányelv nemzeti jogrendekre történő átültetése során, de pár dolgot már biztosan lehet állítani:
Az egész a Google-t érinti különösen komolyan, ezért nem véletlen, hogy a cég 36 millió dollárt költött arra különböző lobbiszervezeteknél, hogy megtorpedózza a javaslatot, illetve #SaveYourInternet néven kampányt is indított, amelynek részeként ismert influenszerek is szót emeltek a saját felületeiken (a Youtube-csatornájukon például), hogy a 13-as cikkely tönkre teszi majd az internetet. A Google kampánya szerint:
Egy egyszerű példával élve,
ha valaki mondjuk feltölti a legújabb szuperhősfilmet a Youtube-ra, azért nemcsak a felhasználó ellen indíthatnak büntetőjogi eljárást, hanem a Youtube ellen is.
Magyarul, ha nem kap engedélyt a Youtube egy bizonyos tartalom közlésére, akkor mindent meg kell tenniük annak érdekében, hogy ne is kerüljön fel a platformra.
A kiadók és jogkezelők célja egyértelműen az, hogy sokkal több pénzt facsarjanak ki az amerikai techcégekből azzal, hogy előre fizetnek mindenért, ami esetleg jogvédett tartalomként felkerülhet a Youtube-ra. Vagyis mondjuk a Youtube megegyezik a Disney-vel, hogy évente X millió dollárt fizet nekik, cserébe bárki feltölthet részleteket, vagy akár teljes filmeket a katalógusokból.
A techcégektől a felhasználókon át a jogvédőkig rengetegen attól tartanak, hogy a szigorúbb szabályozás miatt még durvább szűrési és ellenőrzési rendszert vezetnek be a különböző felületeken. Ráadásul az sem teljesen tiszta, hogy egyáltalán mi számít pontosan jogvédettnek abban a korszakban, amikor az emberek mémekkel, videókkal és képekkel is kommunikálnak írott szöveg mellett. Csak pár példa a Wired magyarázóvideójából:
Azonban – mint ahogy azt korábban is írtuk – a 13-as cikkely külön kitér arra, hogy például kritikákra vagy paródiákra nem vonatkozik az új javaslat, tehát nyugodtan posztolhatunk majd mémeket továbbra is. Az már más kérdés, hogy tudja majd a Facebook vagy a Google érzékelni azt egy előszűrővel vagy algoritmussal, hogy egy adott kép nem egy fotográfus tulajdona, hanem csak egy paródia céljául szolgáló mém, vagy azt, hogy egy rész az új Batman-filmből csak elemzővideó, nem pedig szimpla újrafeltöltés.
Erről elég csak megkérdezni a legnépszerűbb youtubereket, akik évek óta szenvednek a platform tartalomszűrő mechanizmusával, a Content ID-val. Profi gamerek, kritikusok, vloggerek nagyon régóta panaszkodnak arra, hogy a Youtube algoritmusa a cégeknek kedvez a felhasználókkal szemben még akkor is, ha utólag kiderül, az érintett vállalkozásoknak nem volt igazuk.
Ez a gyakorlatban úgy működik, hogy a youtuber feltölt egy videójáték-kritikát, amelyhez az adott játékból használ fel saját felvételeket. Rengetegszer előfordult már, hogy egy játékot a kritikusok a Youtube-on lehúztak a sárga földig, akkor a játékot kiadó stúdió jogvédett tartalom megsértése miatt jelentette az adott videót, a Youtube pedig automatikusan blokkolta azt, illetve megszüntette a monetizációját, ameddig kivizsgálják, hogy az adott stúdió jogosan panaszkodik-e.
A probléma ezzel az, hogy
És a végén hiába állapítja meg a Youtube, hogy egy adott stúdió ok nélkül jelentette a videót, utána hiába teszik újra elérhetővé, napokkal a feltöltés után már nem lesz annyira virális, nem fogják annyian megnézni, és anyagi kárt szenved vele a youtuber. 
Magyarul a stúdiók és kiadók évek óta a kritikai vagy nekik nem tetsző hangok elnyomására is használják teljesen etikátlanul a Youtube Content ID rendszerét. mivel ezt a rendszer nem emberek kezelik elsősorban, hanem egy algoritmus, amely előbb tilt, és csak utána gondolkodik, a felhasználók alapvetően hátrányból indulnak a szerzői jogi kérdésekben.
*
Mivel egy komplex jogi javaslatról van szó, megkerestük az Artisjust is, hogy segítsenek kicsit eligazodni a 13-as cikkellyel kapcsolatos kérdésekben. A magyar szerzői jogvédő iroda részéről Tóth Péter Benjámin üzleti transzformációs igazgató válaszolt.

Hogyan érinti a szerzői jogdíjat beszedését és visszaosztását a most elfogadott javaslat?

Az irányelv elfogadása egyelőre nem érinti közvetlenül sem a jogdíjak beszedését, sem azok felosztását: majd amikor a magyar országgyűlés átülteti az irányelvet a hazai törvénykezésbe, amire 2021-ig van lehetőség. Az irányelv elfogadásával kimondásra került, hogy a Youtube-hoz hasonló online platformok nem passzív tartalomtárhelyek, hanem aktívan részt vesznek a hozzáférés folyamatában. Tehát azonos helyzetből kell tárgyalniuk, mint mondjuk egy rádiónak, egy koncertszervezőnek vagy egy előfizetős streamingszolgáltatónak (pl. Spotify), és szerződést kell kötniük a náluk közzétett művek jogtulajdonosaival. Az irányelv annak a lehetőségét teremti meg, hogy a jogtulajdonosok a korábbinál jóval kedvezőbb helyzetből tárgyalhatnak, és így kedvezőbb jogdíjakat is alkudhatnak ki.

Miért pont a zeneműkiadók és jogdíjkezelők támogatták legjobban a javaslatot?

A jogtulajdonosokat (például a zenék, filmek szerzőit vagy a szerzők örököseit) érintette a megfelelő szabályozás hiánya igazán hátrányosan. Így aztán az őket képviselő szervezetek számára volt a leginkább fontos, hogy az új irányelvet elfogadják. A nagy online platformok jelentős hasznot húznak a kreatív tartalom online jelenlétéből úgy, hogy közben vagy egyáltalán nem fizetik meg vagy alulfizetik a tartalom előállítóit, a szerzői jogi jogosultakat.
Egy friss felmérésünk szerint a zenészeknek a Youtube a közönség elérésének egyik legfontosabb eszközévé vált – de a bevételekben alig érezhető a szerepe, más forrásokból kell pótolniuk a jövedelmet, például rádiós-tévés jogdíjakból. De a rádió és tévé helyét egyre inkább átveszik az online platformok, ezért egyre sürgetőbb, hogy az alkotóknak is fenntartható üzleti modell alakuljon ki.

Milyen hatással lesz ez a magyar művészeti és alkotó életre?

Mi azt reméljük tőle, hogy a most aktív szerzőknek méltányos helyzet teremtődik, és tisztességes bevételt láthatnak a műveik online felhasználásából. Márpedig ha egy szerző több időt tölthet ennek révén az alkotással (és kevesebbet más, jövedelemkiegészítésként végzett tevékenységgel), az ösztönözni fogja az új zenék, filmek, más művek létrejöttét. Hosszabb távon is igaz ez, mert ahhoz, hogy az alkotói pálya fenntartható, vonzó maradjon, és a következő generációk is lehetőséget lássanak az alkotói karrierben, meg kell tudjanak élni belőle, vagy legalábbis a bevételük jelentősebb részévé kell válnia az online felhasználásokért járó jogdíjnak is.
Másfelől, az online platformokat használó emberek szemszögéből az irányelv a korábbinál nagyobb szabadságot ad majd. A platform által kötött szerződés le fogja fedni a nem-kereskedelmi célú feltöltők tevékenységét is – és ha a feltöltött tartalmát a platform eltávolítja, törvény által szabályozott panaszkezelési lehetőséggel élhet majd. Jelenleg ugyanis ennek a működése is teljesen a platformokra van bízva.

Az Artisjus szerint itthon hogyan érdemes majd honosítani a most elfogadott javaslatot, mik azok a módszerek, amelyek nem veszélyeztetik majd az internet szabadságát, ahogy erről sok helyen olvasni?

Már maga az elfogadott irányelv is egy kompromisszumos megoldás, ami észszerű keretek között változtatja meg a platformok működését. Például
A magyar jogalkotás ezeket a legfontosabb, egyensúlyt biztosító intézkedéseket nem írhatja felül.

Miért tiltakoztak ennyire a nagy techcégek? Milyen a kapcsolat a jogdíjkezelők és az olyan cégek, mint a Google, a Spotify, az Apple vagy a Facebook között?

Az eddigi szabályozás lehetőséget adott nekik arra, hogy jogilag egyszerű tartalomközvetítő szereplőként működjenek – és mint ilyenek, ne vállaljanak felelősséget a náluk lévő tartalmakért, és ne fizessenek ezért tisztességes pénzt a jogtulajdonosaiknak. Holott éppen ezekre építik az üzletüket. A kapcsolatunk ezekkel a cégekkel szerződések által szabályozott, ezek alapján megfelelően teljesítik az adatszolgáltatást és a jogdíjfizetést is.
Érdemes hozzátenni, hogy sok technológiai startup van, aki támogatja a szabályozást, köztük pl. a Google feltörekvő európai kihívója, a Qwant is.
*
Magyarországról többek között a TASZ állt be a Youtube kampányába. A jogvédő szervezet összekötött minket Simon Évával, aki a The Civil Liberties Union for Europe jogászaként és szólásszabadság programvezetőjeként foglalkozik behatóbban a témával. Kerestük Simon Évát, illetve természetesen a Google-t is.
Simon a Liberties szervezet jogászaként behatóbban is foglalkozott a 13-as (illetve a 11-es) cikkellyel kapcsolatos javaslattal, ezért őt is megkerestük, hogy mi a véleménye a helyzetről.
Arra próbáltuk felhívni a figyelmet, hogy a szabályozás, ami a nagy internetes platformok igazságosabb bevétel-eloszlását hivatott megoldani nem számol azzal, hogy a szólásszabadságot, a személyes adatok védelmét korlátozza
– írta nekünk Simon a megkeresésünkre, aki azt is elmondta, milyen problémákat jelenthet, hogy az EU-s tagállamoknak saját kútfőből kell megoldani a javaslat törvénybe iktatását. „A 13. cikk esetében nagyon reméljük, hogy a bizottság felállít egy munkacsoportot, amiben az érintett szereplőkön kívül, mint a tagállamok, a jogkezelők, művészek és a nagy internetes platformok, az emberi jogi szervezetek is helyet kapnak. Ha egy ilyen munkacsoport kidolgozza az átültetés ajánlott szabályait, akkor az iránymutató a tagállamoknak. Amennyiben valamelyik tagállam úgy ülteti át az irányelvet, hogy az alapvető jogokat sért, például a személyes adatok védelmét vagy a szólásszabadságot, akkor lehetőség van bíróság elé vinni az ügyet” – írja, és rátérünk arra is, hogy alapvetően jogos az az elvárás, hogy a nagy amerikai techcégek fizessenek többet a szerzői jogokért, azonban a gond Simon szerint a választott úttal van, vagyis azzal, hogy a túl szigorú szűrés miatt olyan tartalmak is kiesnek majd az adott platformokról, amelyek nem sértik a szerzői jogot.
Mi azt próbáltuk elmondani, hogy a javaslat nem jó, a jogosítási szerződéseket nem úgy kell megoldani, hogy közben feláldozzuk az internetes szólásszabadságot és folyamatos monitorozásra kényszerítjük ezeket a cégeket. Azt kértük, hogy legyen biztosítékok a szövegben. Például ne csak azért feleljen a Youtube, ha nem szűr ki valamit, hanem azért is ha feleslegesen leszed tartalmat. Már csak azért is kell védeni a felhasználót, mert az esetek nagy részében teljesen tehetetlen és eszköztelen egy nagy céggel szemben.
Ezért is kéne szerinte az EU-nak olyan biztosítékokat beépíteni a 13-as cikkelybe, hogy ne fordulhasson elő, hogy ok nélkül eltávolítanak egy tartalmat. „Ha a szerzői jog tulajdonosait és a platformokat felelőssé tennék törvényes felhasználói tartalmak törléséért, mindjárt megváltozna a hozzáállásuk, és a szólásszabadságot is sikerülne hatékonyabban megvédeni.”
Végül röviden a problémák a 13-as cikkellyel kapcsolatban Simon szerint:
A Google valamivel szűkszavúbban válaszolt. Tőlük arra voltunk kíváncsiak, hogy terveznek-e együttműködni a kormánnyal és más szervezetekkel a törvény szép lassú bevezetésénél.
A szerzői jogi irányelv végső változata fejlődést mutat, de továbbra is jogbizonytalansághoz vezet és árt az európai kreatív és digitális gazdaságnak. A részletek különösen fontosak, ennek érdekében készséggel működünk együtt a politikai döntéshozókkal, publisherekkel, tartalom-előállítókkal és jogtulajdonosokkal, hogy segítsük a tagállamok munkáját az új nemzeti szabályozás kidolgozásában.
Az viszont egyelőre túl korai, hogy találgatni lehessen, mi lesz a Google-lel, azon belül is a legjobban érintett Youtube-bal és Google Newsszal. Az már sokkal érdekesebb, hogy mit gondol a Google arról, hogy a jövőben nem semleges műsorszolgáltatóként tekintenek rá, vagyis több felelősséget kell vállalnia a platformom látható tartalomért, miután már egy ideje fizetős része is van a Youtube-nak saját gyártású tartalmakkal.
A Youtube Premium és a Youtube Originals nem változtatnak azon, ami a Youtube maga – egy nyitott platform, ahova bármely alkotó, legyen kisebb vagy nagyobb, feltölthet tartalmat és globális közönséget érhet el. Az Originals műsorait Youtube alkotókkal, tehetségekkel és azok produkciós vállalataival partnerségben állítjuk elő."
461,kultur,"Közösen újjá fogjuk építeni ezt a székesegyházat, mivel vitán felül Franciaország küldetéséhez tartozik, és az elkövetkező években ezen fogunk dolgozni. Ezt várják el tőlünk a franciák, és ezt érdemli a történelmünk
- jelentette ki még április 15-én este a megrendült Emmanuel Macron elnök a füstölgő Notre-Dame előtt állva. A székesegyház tetején még izzottak a tetőszerkezet maradványai, amikor az épület jövőjével kapcsolatos legfontosabb kérdés máris eldőlt: újjá kell építeni. Ez valójában nem is lehetett igazán kérdés egy percre sem: a Notre-Dame évszázadok óta Franciaország szimbóluma, Európa egyszerűen elképzelhetetlen nélküle. Nem véletlenül kezdtek azonnal ömleni az adományok a világ leggazdagabb embereitől. Már az első napon eurószázmilliók gyűltek össze, és Donald Tusk, az Európai Tanács elnöke az unió tagállamait is felszólította, hogy vállaljanak szolidaritást Franciaországgal, és segítsék a munkát.

A gdański születésű Tusk is utalt rá, hogy sokkal súlyosabb történelmi katasztrófákat is jóvá lehet tenni, ha megvan rá a szándék, a lengyel és a német városok háborús pusztítása nagyságrendekkel nagyobb károkat okozott a párizsi tűznél. De vannak frissebb példák is: a yorki székesegyház Észak-Angliában 1984-ben égett le, a katedrálist - ami a Notre-Dame-hoz nagyon hasonló károkat szenvedett el - négy év alatt állították helyre 2,25 millió font költségen. A windsori kastélyban 1992-ben tört ki pusztító tűzvész, ami körülbelül száz gazdagon díszített szobán söpört végig, a helyreállítás 1997-ig tartott. Elrettentő példa lehet viszont a világ egyik leghíresebb art deco épületének a sorsa. A glasgow-i Művészeti Főiskola Charles Rennie Mackintosh által tervezett, ikonikus épülete 2014-ben súlyos tűzkárt szenvedett. Megkezdték a felújítását, de 2018-ban a munkálatok közben ismét kiégett - még jobban, mint először, és most már tényleg nem tudni, mi lesz vele.

Látva az órákon át tomboló tűzvész túlzás nélkül apokaliptikus képeit, a sokkoló videót, ahogy a lángoló huszártorony lehanyatlik az izzó roncsok közé, érthető, ha sokan úgy érezték, a székesegyház a szemünk láttára pusztul el. Ilyenkor mindig erős kifejezések szerepelnek a szalagcímekben, mert maguk az érzelmek is erősek: ""Pokoli tűzvész pusztította el Párizs székesegyházát"" - harsogta az éjszaka egy pontján a Daily Mail; ""A világ a párizsi székesegyház pusztulását gyászolja"" - mondta az NBC és így tovább. Szerencsére a helyzet azért nem ilyen tragikus:
a Notre-Dame súlyosan megsérült, de egyáltalán nem pusztult el.
A tűzvész közben az épületről mindvégig csak külső képeket lehetett látni, amik a tetőszerkezetet felemésztő hatalmas lángokat és a Párizs belvárosát elborító füsttengert mutatták. Az épület szerkezetét ismerve azonban az igazi kérdés az volt: kibírják-e a kőből épült gótikus keresztboltozatok a rettenetes hőt és a nyomást, vagy beszakadnak. Ha ugyanis a boltozatok kiállják a próbát, az épület belseje sem sérülhet - ebben az esetben egy tetőtűzzel van dolgunk, ami végső soron korlátozott mértékű kárt jelent. Ha a boltozatok beomlanak, akkor maguk alá temetik a belső térben található műalkotásokat, és a templomból igazából csak a falak és a karakteres nyugati toronypár marad meg. Az világos volt, hogy a tető elolthatatlan és menthetetlen, a tornyokat viszont a tűzoltók - bár az egyikre áthúzódtak a lángok - megmentették.
Egy rövid kitérő. Donald Trump elnök tette fel egy tweetben még a katasztrófa kellős közepén a sokakat foglalkoztató kérdést: miért nem oltják a tüzet repülőről? Látszólag logikus ötlet, ezt szokták tenni erdőtüzek esetén is, és a francia tűzoltók nagyon gyámoltalannak tűntek a hatalmas tüzet locsolgató fecskendőikkel. A francia Sécurité Civil ugyancsak Twitteren adta meg a választ az elnöknek. A Notre-Dame nem egy égő erdő, amire ráöntünk több tízezer liter vizet és elalszik. A víz súlya összeroppantotta volna a boltozatokat, előidézve azt a hatást, amit leginkább el akartak kerülni.
A francia tűzoltók ennél sokkal kevésbé látványos, de sokkal nagyobb bátorságot követelő megoldást választottak: bementek a templomba, és belülről is oltották a tüzet, locsolták a köveket. Mindezt abban a tudatban tették, hogy a hatalmas kőhegy bármikor rájuk rogyhat. Laurent Nuñez belügyminiszter szerint ""ha ezt nem teszik meg, a szerkezet kétségtelenül összeomlott volna"". És miközben bent dolgoztak, ki is tudták menteni a legértékesebb műtárgyakat.
Éjfél után kezdtek érkezni az első, még nagyon füstös, kormos képek a belsőről, és az első biztató információ is ekkor jött. Anne Hidalgo párizsi főpolgármester bement a templomba, aminek még bőven égett a teteje, és utána az újságíróknak azt mondta:
A helyzet nem annyira szörnyű, mint amitől féltem.
Az első fotók alapján a legmerészebb remények, hogy a belső teljesen épen maradhatott, túlzottnak bizonyultak, mert a boltozaton tátongott egy hatalmas lyuk, viszont összességében a szerkezet állva maradt, ami azt jelenti, hogy a belső tér jórészt átvészelte a katasztrófát.
Nagyon korai még pontos listát felvenni a károkról, de a helyreállíthatóság szempontjából mégiscsak ez a legfontosabb kérdés. Érdemes tudni, hogy ilyenkor mindig két nagy csoportra oszthatók a veszteségek: vannak másolatként különösebb gond nélkül újra elkészíthető vagy darabokból rekonstruálható elemek és van olyasmi, ami ha elpusztult, soha nem pótolható, a megsemmisülése végleges. Minél egyedibb egy műtárgy - vagy minél inkább az eredetiségében rejlik az eszmei értéke - annál kevésbé pótolható. A szent ereklyék és a festmények alapvetően pótolhatatlanok, egy huszártorony viszont - bármilyen látványosan dőlt is le - különösebb gond nélkül újraalkotható, ha elég fotónk és tervrajzunk van róla. A Notre-Dame kiemelt helyzeténél fogva egy kivételesen jól dokumentált épület.
Nagyon sok múlik a következő néhány napon. A tűz 800 fokig hevült föl, ez már olyan hőterhelést jelent, ami megrepeszti a köveket, és az egész szerkezet állékonyságát veszélyezteti. Nem tudni, hogy nem dől-e be a lehűtés után a következő napokban a boltozat újabb szakasza. Remélhetőleg most lesz rá mód, hogy mielőbb kihozzanak az épületből minden műtárgyat, ami még megvan, de a nagyobb szobrok, bútordarabok nehezen mozgathatók. 

Mi az, ami elpusztult, de helyreállítható?


Mi az, ami megvan?


Mi az, ami megsérült, bizonytalan, nem tudjuk a sorsát?

Ahogy a fenti lista is mutatja, nagy, de kisebb annál, mint amitől tegnap este tartani lehetett. Az igazán pótolhatatlan értékek többsége biztos, hogy nem veszett oda, a műtárgyak végleges veszteséglistája nem lesz riasztóan hosszú. Április 16-án délután újabb belső fotók jelentek meg, amelyek arról tanúskodnak, hogy a hajó boltozatának már említett beomlásán túl teljesen beszakadt a négyezet is, vagyis az a rész, ami fölött a huszártorony emelkedett. Egy harmadik omlás ettől nem messze, az északi kereszthajóban történt, ráadásul a hatóságok szerint az épületnek ez a része szorul leginkább szerkezeti megerősítésre. Az immár tiszta, füstmentes fotók ugyanakkor igazolják azt, amit korábban is gyanítani lehetett: a rózsaablakok, a szentély szobrai és a stallumok átvészelték a katasztrófát, a tető lehulló roncsai jórészt üres területekre, modern padokra zuhantak.
Az épület már a felújítás előtt is aggasztó műszaki állapotban volt, viszont paradox módon a felújításhoz szükséges összeg előteremtése a tűz után kevésbé lesz probléma, mint előtte.
Most már a francia nemzeti büszkeség sem tűrheti el, hogy a rekonstrukció ne legyen alapos és mintaszerű.
De ennek megfelelően hosszadalmas is lesz - a világ a felújított Notre-Dame-ot nem egy-két éven belül fogja visszakapni, de végleges búcsútól azért nem kell tartani.

(Borítókép: Notre-Dame-székesegyház huszártornya tűz előtt és után. Fotó: Olivier Morin / AFP)

Rádióból hallott a tűzről, mindenképp segíteni akart.
Eddig 400 millió euró jött össze. Becslések szerint a teljes összeg elérheti az egymilliárd eurót is.
A cég szóvivője szerint kizárt, hogy egy csikk okozta volna a pusztító tűzvészt."
462,kultur,"Miután tavaly bárhol lehetett csatlakozni a Budapest Pride felvonuláshoz, a rendőrség idén újra kordonok közé zárná a városon átvonuló menetet.
""A rendőrség újra kordont akar húzni a Pride felvonulás köré, annak ellenére, hogy évről évre egyre többen vesznek részt rajta és mi egyre profibban biztosítjuk"" – közölték a szervezők kedd este az esemény Facebook-oldalán.
A Pride rendezői 2019-re is kordonmentes felvonulást terveztek, amit jeleztek is a rendőrségnek. ""Az egyeztetés gördülékenyen haladt, az elmúlt években a szervezők és a rendőrség között kialakult jó kapcsolat látszott a megbeszélésen"" – írták a Mércéhez eljuttatott közleményükben.
Ám az egyeztetés után – még aznap – telefonon keresték és kérték őket, hogy másnap jelenjenek meg egy újabb egyeztetésen. A szervezők szerint ekkor már egészen más hangulatban folyt a tárgyalás, a rendőrség ekkor már ""súlyosan aggályosnak"" tartotta a kordonok nélküli felvonulást.
A rendőrség álláspontja szerint biztonságosabb lekordonozni az útvonalat és mindössze három csatlakozási ponton beengedni a résztvevőket, a rendezők azonban úgy gondolják, hogy a rendőrök csak a saját munkájukat szeretnék könnyebbé tenni.
Véleményünk szerint a rendőrségnek a maroknyi erőszakos ellentüntetővel kellene foglalkoznia, az ő megállításuk valódi megoldást hozhatna a több tízezer békés felvonuló kordonok közé szorítása helyett. Hiszünk abban, hogy a biztonságot nem az jelenti, ha egy békés demonstráció résztvevőit kényszerítik ketrecbe, hanem egy igazságos és egyenlőségre épülő rendszer
– írták.
Mivel a rendőrségi határozat ellen fellebbezésnek nincs helye, a szervezők a TASZ segítségével közigazgatási perben támadják meg azt.
A tavalyi Budapest Pride-ról itt írtunk részletesebben."
463,kultur,"A párizsi székesegyházban kitört és pusztító hétfői tűzeset hatására bestsellerlistára került Victor Hugo A párizsi Notre-Dame című regénye az Amazonon. Mialatt még folytak az oltási munkálatok a francia fővárosban, Victor Hugo művének eredeti, francia nyelvű kiadása már a legtöbbet eladott könyvvé vált a webáruházban.
A regény Disney-feldolgozása, A Notre-Dame-i toronyőr is profitált a katasztrófából: annak ellenére, hogy egy 1996-os rajzfilmről van szó, a legkedveltebb családi filmek eladási listáján a tíz legtöbbet eladott film közé került.
És ha a filmnézők ennyire vágynak azokra a jelenetekre, melyek legalább nyomokban tartalmaznak Notre Dame-ot, akkor mások mellett hamarosan az 1951-es Egy amerikai Párizsban, vagy Woody Allen 2011-es Éjfélkor Párizsbanja is a listák élére kerülhet.

(MTI)

Rádióból hallott a tűzről, mindenképp segíteni akart."
464,kultur,"Mintha valaki meghalna
– ezekkel a drámai szavakkal reagált kedden Ken Follett brit regényíró, A katedrális című bestseller szerzője a Notre-Dame katasztrófájára.
Az AFP azért szólaltatta meg Follettet, mert 1989-ben írt egy világhírű regényt, ami egy 12. századi gótikus katedrális építéséről szól, és egyik ihletője a Notre-Dame volt. A most 69 éves író azt fejtegette, hogy
a párizsi székesegyház a történelemmel való kapcsolatunkat testesíti meg. A Notre-Dame építése 1163-ban, majdnem ezer éve kezdődött. Amikor egy ilyen monumentális műemlék a szemünk láttára omlik össze, az olyan, mintha egy ember meghalna.
Follett regényéhez két folytatást is írt, a Kingsbridge-trilógia harmadik kötetének címe A tűzoszlop, melynek egy jelenete a párizsi katedrálisban játszódik. Follett regényében maga is leírta egy katedrális égését, és a tévét nézve úgy képzelte, „semmi sem marad"" a Notre-Dame-ból a tűzvészben, ahol a tűzoltók órákon át nem voltak urai a helyzetnek.
Csodával határos módon a katedrális jó része, még a boltozat egy darabja is megmenekült. A középkori építőmesterek még jobbak voltak, mint gondoltuk.
Az író üdvözölte, hogy a francia hatóságok bejelentették, újjá akarják építeni a Notre-Dame-ot. Hozzátette, hogy szívesen kampányol az építést segítő adományokért.
Optimista vagyok, meglesz a pénz és a mesterek. A franciák elhatározták, hogy a templomot újjáépítik és azt gondolom, sikerülni is fog nekik.

(MTI)

Rádióból hallott a tűzről, mindenképp segíteni akart.
Eddig 400 millió euró jött össze. Becslések szerint a teljes összeg elérheti az egymilliárd eurót is.
A cég szóvivője szerint kizárt, hogy egy csikk okozta volna a pusztító tűzvészt."
465,kultur,"Egy héttel ezelőtt tizenhárom gazdag szülő, közöttük a Született Feleségekből is ismert Felicity Huffman színésznő is beismerte, hogy pénzzel és egyéb juttatásokkal érték el, hogy a gyermekeiket felvegyék elit iskolákba az Egyesült Államokban. Nem követte a példájukat Lori Loughlin és a férje, Mossimo Giannulli, bírósági papírok szerint ugyanis ők ártatlannak vallották magukat. Pedig a házaspár a ""húzónév"" az ügyben, összesen 500 ezer dollárt fizettek, hogy két lányuk bekerüljön a Dél-Kaliforniai Egyetemre.
Azok, akik elismerték a vesztegetést, valószínűleg minimális büntetést kapnak majd, és az ügyészség nem hoz fel ellenük további vádakat, viszont az a 17 szülő (köztük Giannulli- házaspár), aki ragaszkodik ártatlanságához, nem ússza meg ennyivel...már amennyiben ugye bűnösnek találják őket. Ez fejenként akár 20 év börtönbüntetést is jelenhet - írja a CNN. 
Mossimo Giannullit március 12-én tartóztatták le, Lori Loughlin, aki éppen Vancouverben forgatott, pedig egy nappal később feladta magát az FBI-nak. Mindketten csak a fejenként egymillió dolláros óvadék kifizetése után kerülhettek szabadlábra. "
466,kultur,"Húsvétkor jelenik meg a Mörk zenekar két EP-ből álló nagylemezének második része. Ezen lesz hallható az All I Need című dal is, amelyhez készült most egy videó is Pajor Kristóf, Pajor Tamás fiának a főszereplésével és az ő rendezésében.
Az All I Need videója voltaképpen egy másik Mörk-klip, a Doubt folytatása, hiszen ugyanazok a szereplők. A főszereplő és rendező Pajor Kristóf így jellemezte a videóklipet:
Önnel is előfordult már, hogy zenekarokkal álmodik? Kínzó fejfájás gyötri? Már arra is képtelen, hogy blansírozzon egy jót? Próbálja ki Ön is az új Mörkazine tablettát, melynek hatóanyaga tartalmazza a legfontosabb ásványi anyagokat és nyomasztó elemeket! Összetevői: márna, dévérkeszeg, liszt, sertés fejbőrke, Állami Számvevőszék, rozmaring. Intsen búcsút a szorongásos álmoknak, melyekben kellemetlen együttesek dalait kell hallgatnia! Mörkazine. Megéri!”
            
Pajor ugyanis valamiféle orvost alakít, aki meglehetősen unortodox problémákkal kezeli a betegeit.
A második EP, vagyis a nagylemez második felvonása The Resurrection of Mörk címmel érkezik majd, ami a válasz az első EP címére (The Death of Mörk). A konceptalbumról Zentai Márk mesélt.
Az első EP számait mindannyiunknál egy depresszívebb időszak előzte meg, teljesen természetes, hogy az emberek, így persze mi is foglalkozunk nyomasztó témákkal. De az is természetes, hogy ezeken egy idő után túllendülünk és ismét egy érzelmi hullámhegy következik: ennek a lenyomata a The Resurrection of Mörk, melyre bár nagyon eklektikus, mégis egy vezérfonal, a felszabadultság témájára felfűzött dalok kerültek. Talán első hallásra az All I Need úgy jön át, mint egy egyszerű, nem túl mélyenszántó partynóta, egy-két réteggel mélyebben viszont a depresszív, melankolikus hangulat addiktív jellegéről és ennek az állapotnak a meghaladásáról szól.
A zenekar április 21-én tartja a lemezbemutatóját az A38-on, ahol már kapható lesz a két EP-t tartalmazó dupla bakelitlemez is."
467,kultur,"Életének 83. évében, hosszan tartó, súlyos betegség után kedden elhunyt Bács Ferenc Kossuth- és Jászai Mari-díjas, érdemes és kiváló művész, Budapest díszpolgára - tudatta a művész felesége az MTI-vel. Végső búcsúztatásáról később intézkednek.
Bács Ferenc az erdélyi Nagyszebenben született 1936. június 19-én, és Kolozsvárott nőtt fel. A marosvásárhelyi Szentgyörgyi István Színészfőiskolán szerzett diplomát, majd a Tompa Miklós vezette Székely Színház társulatához szerződött. Bár a színház megbecsült tagja volt, egyre jobban nyomasztotta Nicolae Ceausescu kommunista diktatúrája. Végül úgy döntött, hogy családjával együtt áttelepül Magyarországra. A román hatóságok 1977-ben engedélyezték, hogy akkori feleségével, Tanai Bella színésznővel, nevelt fiával, valamint lányával, Bács Katival, aki szintén színésznő áttelepülhessenek. A színművész hamarosan Magyarországon is népszerűvé vált.
Egy évadot töltött Miskolcon, egyet Győrben, azt követően hívta Várkonyi Zoltán a Vígszínházba. Nyolc évig volt a Szent István körúti társulat tagja, 1987-ben szerződött a József Attila Színház társulatához, majd szabadúszó lett. 1992 és 1998 között a Nemzeti Színházban játszott, 2000 és 2003 között Sopronban lépett fel, majd ismét szabadfoglalkozású művészként folytatta pályafutását. Évekig tanított beszédművészetet a Színművészeti Főiskolán.
Bács Ferenc ismertebb főszerepei között van Newton A fizikusokban, Ádám Az ember tragédiájában, Higgins professzor a My Fair Ladyben, Tót Örkény István darabjában. Évekig járta az országot Színek és évek, majd Színek az életemből című önálló estjeivel. Több nagy sikerű magyar játék- és tévéfilmben nyújtott emlékezetes alakítást, köztük A ménesgazda, az Októberi vasárnap, a Faustus doktor boldogságos pokoljárása, A vörös grófnő, az Angyalbőrben és a Állítsátok meg Terézanyut! című alkotásban."
468,kultur,"A színésznő egy évtizede szerepelt utoljára mozifilmben, a Nyugalom című filmben láthatták utoljára a nézők. Hernádi Judit Grosan Cristina első nagyjátékfilmjében tér vissza ehhez a műfajhoz, a főszereplő édesanyját alakítja majd. 
A legjobb dolgokon bőgni kell forgatása április elején kezdődött nagyrészt budapesti helyszíneken,. A Rainer-Micsinyei Nóra főszereplésével készülő filmben jelentős szerepet kap Huzella Júlia, Bányai Kelemen Barna is. A forgatókönyvet a rendező és Rainer-Micsinyei Nóra közösen jegyzik - áll a hivatalos közleményben.
A Laookon Filmgroup gyártásában, a Magyar Nemzeti Filmalap Inkubátor programjának támogatásával készülő film főszereplője a harmincéves Maja, aki ""látszólag stabil párkapcsolatban, kiszámítható jövővel éli nagyvárosi életét. A gondtalannak tűnő lét azonban egy éjszaka leforgása alatt a feje tetejére áll, miután Maja talál rá egy váratlanul elhunyt távoli rokon holttestére. A halottszállítók érkezéséig kénytelen egy teljes éjszakát eltölteni a halott nénivel. Az éjszaka folyamán Maja szembesül mélyen eltemetett problémáival és rájön, hogy hiába csordogál biztonságosan az élete, a boldogsága érdekében muszáj kockáztatnia. Még akkor is, ha fejest kell ugrania az ismeretlenbe és mindent elveszíthet.""
            
Grosan Cristina erdélyi filmrendező, akinek Vakáció a tengerparton c. díjnyertes kisfilmjét a világ közel 40 fesztiválján vetítették, bemutatták a televízióban, az interneten eddig 250 ezren nézték meg. A legjobb dolgokon bőgni kell az első nagyjátékfilmje, amit közösen írt a film főszerepét is alakító Rainer-Micsinyei Nórával, akit Enyedi Ildikó Oscar-díjra jelölt Testről és lélekről című filmjéből is ismerhetünk. Grosan Cristina 2015-ben dolgozott először Rainer-Micsinyei Nórával az Éjszakai festés című kisfilmben, amit egy újabb közös munka, az Átalakítás folyamatban követett. A két filmes 2017-ben kezdte közösen írni A legjobb dolgokon bőgni kell forgatókönyvét. A bemutató várhatóan 2020-ban lesz."
469,kultur,"A zenész két meglepetéssel is szolgált a rajongói számára: egyrészt bemutatta új, Pharrel Williams-szel közös számát, a Saw Lightningot, és azt is bejelentette, hogy hamarosan megjelenik az új albuma, aminek Hyperspace lesz a címe. Pontos dátum még nincs, de valószínűleg pár hónapon belül már elérhető lesz - írja az AP. Beck előző nagylemeze, a Colours egyébként az idei Grammy-gálán a legjobb alternatív album lett.
Ha valakinek kicsit reklámzenésnek tűnik a dal, akkor nem csalnak a megérzései, ez a szám csendül fel ugyanis a legújabb Beats By Dre fülhallgató reklámjában is.
Becknek egyébként sűrű éve van:
            "
470,kultur,"
Ez itt a Trónok harca utolsó évadának kibeszélője. Itt fogjuk elemeire bontani mindig az új részeket, elspoilerezni mindent a könyvektől a sorozaton át az utolsó apró infómorzsáig. Szóval aki nem akarja lelőni magának a poént, az ne olvasson innen tovább. Aki viszont örömmel olvas utána minden Trónok harca-epizódnak, azt szívesen látjuk a 8. évad 1. részének a kibeszélőjében.


Ha valaki lusta lenne végigolvasni, és csak a spoilerek érdeklik:

Ahogyan az várható volt, majdnem mindenki megérkezett Deresbe, ahova végre bevonul Havas Jon és Daenerys Targaryen. Minden hasonlóan történik, mint a legeslegelső részben, amikor Robert király tiszteletét tette Északon. Látjuk a királyi pár bevonulását, csak most hó borítja az egész vidéket, és a dothraki horda, a makulátlanok, meg ki tudja még kik érkeznek meg Deresbe, ahol az emberek bizalmatlanul figyelik az idegen népséget. Jon és Dany kíséretében ott van még:
Daenerys úgy érkezik meg Észak fővárosába, mint egy sokat látott, magabiztos hódító, aki azonnal vörös szőnyeget akar látni a lábai előtt. Sárkányait hagyja szabadon repkedni a rémült helyiek feje volt, és még mosolyog is azon, ha valaki a környezetében megijed. Kissé furcsa is, hogy Danny ennyire lekezelően érkezik meg Jon szülőföldjére.
A nyitójelenet aztán átkapcsol gyorsan a lényegi történésekre. Sansa kiakad azon, hogy Jon fejet hajtott Daenerys előtt, és a katonai segítségéért cserébe behódolt egy idegen úrnőnek úgy, hogy nemrég még a független Észak királyának kiáltották ki a helyi urak. Mindent elmond ez a kép arról, hogy honnan hová jutott a sorozat. A birodalom befolyásos emberei és uralkodói azok, akik az első évadban még csak a nagyobb politikai játékosok gyermekei, puszta mellékszereplők voltak. Most pedig:
Ha megnézzük, egészen durva visszagondolni, hol tartunk most. Az asztalnál három Stark ül, egyikük valami jövőbe látó misztikus figura lett, másikuk túlélt minden politikai játszmát, és ma Észak úrnője, harmadik pedig egy sárkánykirálynővel a karján, falon túli vadakkal kiegyezve, a Fal védelmezőjeként vezeti Északot. Daenerys az első évadban még csak valuta volt ahhoz, hogy a Targaryenek újra trónra kerülhessenek, most pedig a fél világ a lábai előtt hever. Tyrion pedig egy iszákos törpe volt, akit megvetett két elegáns ikertestvére, most meg az új uralkodó kezeként készül megmenteni Westerost. Öt elátkozott karakter végre a csúcsra ért az utolsó évadra.
A politikai mechaizmusban már most akadályt jelenthet, hogy Danny és Sansa láthatóan nem szimpatizálnak egymással így elsőre, és Sansa később joggal vonja felelősségre Jont:
Csak azért hajtottál fejet neki, mert szerelmes vagy, vagy tényleg az ország érdekében?
A kisebb vitatkozás után (hogy például honnan a fenéből fognak egy ekkora hadsereget plusz két sárkányt etetni, teszi fel a praktikus kérdést Sansa) aztán visszatér a sorozat ahhoz, amire az első részben számítani lehetett. A nagy találkozásokhoz:
Miközben majdnem minden fontos szereplő Északra, vagy még távolabbra tart, Királyvárban Cersei uralkodik a birodalom romjain új párjával, Euron Greyjoyjal. Euron későn érkezett a buliba, de legalább stílusosan több ezer hajóval, vagyis a Vasflottával, ráadásul csatlakozott hozzájuk az Arany Kompánia is. Itt pedig álljunk is meg egy pillanatra.
Az Arany Kompánia a könyvekben a Szabad Városok (Essos kilenc nagy városállama, köztük Braavos, Tyrosh és Pentos) legnagyobb zsoldoshadserege, amelynek méretét és ütőerejét akkorára teszik, amellyel háborúkat tud eldönteni.
Húszezer gyalogos, lovas, sőt harci elefánt alkotja az Arany Kompániát, ráadásul a történetük sem akármilyen. Még bőven a Targaryenek uralkodtak Westerosban, amikor kitörtek a Blackfyre-lázadások. IV. Aegon Targaryen halála előtt nem sokkal fogta magát, és legalizálta az összes fattyú gyermekét, ezzel jogot adva nekik, hogy örökösei lehessenek. Ez lett a Blackfyre ház, egy kadétdinasztia a Targaryen házból. A Blackfiyre-ök évtizedeken át lázadoztak a főági Targaryenek ellen, de soha nem sikerült megszerezniük trónt, és a végső bukás után a Blackfyre-ök és támogatóik Essos szabad városaiba menekültek. Ilyen volt Folyami Aegon is, IV. Aegon sokadik fattya, aki többedmagával megalapította az Arany Kompániát a saját túlélésük és annak érdekében, hogy egyszer még visszatérjenek Westerosba. Az ilyen próbálkozásaik rendre megbuktak, cserébe a másik kontinens legkomolyabb magánhadseregévé nőtték ki magukat, ahol az utánpótlást a korábbi westerosi lázadók leszármazottai adták. Érdekesség, hogy a negyedik évadban Davos is javasolta Stannisnek a Kompánia felbérelését, de Stannis elutasította. Szintén érdekesség még, hogy Daenerys előtt Jorah Mormont is zsoldos volt a Kompániában. Az Arany Kompániának van még egy ennél is mélyebben gyökerező, elég fontos történetszála a könyvekben, amelyet teljesen kihagytak a sorozatból.
Cersei legnagyobb csalódására az Arany Kompánia nem küldte el minden erejét, hiányoznak a harci elefántok, a flottájuk nagysága sem eget rengető, láthatóan többre számított a királynő.
A Királyvárban ezúttal kevesebb dolog történik. Cerseinek szólnak, hogy Északon áttörtek a halottak, aki erre annyit válaszol, hogy helyes. Euron viszont szexelni akar, ezért addig rágja Cersei fülét, ameddig meg nem kapja, amit akar. Cersei pedig úgy tesz, mintha kedvelné a félőrült Greyjoyt, de valószínűleg az első adandó alkalommal hátba döfi majd, ha ez az érdeke. És persze azt se feledjük, hogy Cersei gyereket vár, valószínűleg nem mástól, mint Jaime-től, ami tovább bonyolíthatja a helyzetet úgy, hogy ikertestvére közben átállt.
És itt érünk el az évadnyitó első komolyabb fejvakarós jelenetéhez is. Yara Greyjoyt ugyebár elrabolta az előző évadban a másik bátyja, Euron, de kizárólag azért, hogy ebben az epizódban fejre tökéletesen célzó katonákkal mentse ki a fogságból Theon. Theon, aki a sunyi árulóból szolgasorsú eunuch lett, aztán pedig visszanyerte a becsületét, most annyira szeretne pontot tenni a pályaíve végére, hogy Yara megmentése után azonnal Észak segítségére sietne. Az már más kérdés, hogy a Vasflotta nagy része Euronnál van, de biztos számít majd az is, hogy Theon megérkezik pár hajóval Északra valamikor.
Nem csak Theon karakterfejlődése érkezhet a végpontjához, hanem Bronné is. Bronn Tyrion ivópartneréből lett az opportunista zsoldos sztereotípiája, és most válaszút elé állították: megöli egykori barátját, és végre valódi nemes lehet, vagy valamilyen módon elkerüli, hogy végezzen vele. Mindenesetre mindehhez kapott egy nyílpuskát, ami elég szép utalás arra, hogyan akar Cersei bosszút állni apja haláláért. És ennél a résznél az is kiderült, hogy kacsa volt, miszerint nem lesz szex és meztelenkedés az utolsó évadban.
Ahogy arra számítani lehetett, a sorozatban kissé funkcióját vesztett Gendry központi feladatot kapott az utolsó évadra. Neki lett a feladata, hogy a Sárkánykőn kibányászott sárkányüvegből fegyvereket gyártson, amivel képesek felvenni a harcot a Másokkal. Ahogyan a rész elején a tárgyalásnál, úgy itt is volt egy sokatmondó pillanat pár fontosabb karakter között. Deresben Varys, Davos és Tyrion értekeznek arról, hogy milyen uralkodó lehet majd Jon és Danny, és hármójukat látva szintén kirajzolódik a közös sors: Varys egyszerű eunuchként hosszú éveken át dolgozott a mindenkori uralkodók titokmestereként, Davos egyszerű csempészből lett a Baratheon ház jobbkeze, Tyrion pedig iszákos, lenézett, száműzött törpéből a birodalom főminisztere. És most mindhárman azt tudják mondani, hogy itt van az új uralkodók ideje.
Ezután végleg bebizonyosodott, hogy Havas Jon született Targaryen. Nem csak azért, mert a rész végén ezt a szemébe mondja Sam, hanem azért is, mert különösebb gond nélkül meg tudja ülni Danny egyik sárkányát. A Trónok harca világában a sárkányok megérzik valakiben a Targaryen-vért. Itt érdemes azt is kiemelni, hogy mennyire csodálatos az a jelenet, amikor ketten lovagolnak a sárkányokon. Jó, itt-ott leesik az a CGI-szörnyeteg a képernyőről, de néhol konkrétan nagyjátékfilm szinten van, ahogy berepülik a havas északot.
Apró, de annál érdekesebb részlet, hogy az évadnyitóra gyakorlatilag az összes valíriai acélból készült fegyvert elért Északra. A Tarlyk kardját ugyebár Sam lopta el korábban, a Starkok kardját pedig Tywin Lannister olvasztotta be, hogy abból kettő másikat kovácsoltasson. Az egyik Tarth-i Brienne-nél van, amit maga Jaime adott neki, a másik pedig Jaime-hez került azután, hogy Joffrey meghalt. A Mormontok családi fegyverét az Öreg Medve adta még a Falon Havas Jonnak. A valíriai tőr is északon van, amit még Kisujj lopott el Ned Starktól, majd küldött ajándékba később Bran Starknak. Mivel Bran nem tudja használni, a tőr most Aryánál van. Arra egyelőre még a könyvek sem utalnak, hogy milyen szerepe lehet a Mások ellen ezeknek a fegyvereknek, de az biztos plusz pontot ér, hogy annak idején sárkánytűzben kovácsolták ezeket mágia segítségével.
Az egyik legszomorúbb jelenet viszont vitán felül az, amikor Sam megtudja Dannytől, hogy a királynő kivégezte az apját és bátyját, amiért nem voltak hajlandóak fejet hajtani előtte. Érthető módon ez rettentően megviseli Samet, akit voltaképpen ez a részlet (és Bran) bátorít fel arra, hogy elárulja Jonnak, ő a valódi trónörökös. Sam régi szövetségese és barátja Jonnak, és komoly gondot okozhat a jövőben, hogy családja kivégzése miatt Sam érezhetően nem támogatja Danny uralkodását.
Mindenesetre szinte biztos, hogy az egész történetet megváltoztatja majd, ha Daenerys szembesül vele, hogy nem ő az istenek által is trónra szánt új Targaryen-uralkodó, hanem Havas Jon.
Az epizód végén az is kiderül, hogy a Mások - szintén az első részhez hasonlóan - a szegény Umber-örököst konkrétan felszögelték saját várkastélya dísztermének a falára. Ahogyan annak idején az első részben, a Mások most is feldarabolt embermaradványokból hagytak spirális formájú üzenetet, hogy aztán a felszögelt gyermek a Másokra jellemző kék szemmel éledjen újra. Nagy kérdés, hogy mit akartak ezzel üzenni, mindenesetre elég látványos volt, ahogy Beric a lángoló kardját belevágta a sikító gyerekbe. De legalább az is kiderült, hogy a Falat ért támadást túlélte többek között Edd és Tormund is.
Az üzenet egyértelmű:
a Mások és Deres között már csak az umberek voltak, és nekik ezennel végük. A holtak gyorsan közelednek. 
Az utolsó jelenet ennél egy fokkal misztikusabb lett, mert végre találkozott Bran a saját bevallása szerint már várt ""régi barátjával"", aki nem más, mint Jaime Lannister. Eszerint Bran már emlékszik arra, hogy miatta nem tud járni, Jaime-nek meg szembe kell néznie régi önmagával. Már csak az a kérdés, hogy a Háromszemű Holló milyen szerepet szánt a Királyölőnek a végjátékban.

Pár apróbb részlet, amelynek később még szerepe lehet:


(Borítókép: HBO)
"
471,kultur,"A Pulitzer-díjakat kiosztó testület a Special Citation elnevezésű elismerést ítélte oda a 2018-ban elhunyt énekesnőnek. Így szerették volna leróni a tiszteletüket a soul királynője előtt, aki meglátásuk szerint több évtizedes karrierje alatt hihetetlenül sokat tett az amerikai zenéért. 
A Pulitzer-díj 1930-as alapítása óta mindössze 41 különdíjat ítéltek oda, és idén Aretha Franklin mellett a Capital Gazette napilap kapta meg a Special Citation elismerést. 
A New York-i Columbia Egyetem által megtartott díjkiosztó ünnepségen természetesen főként újságírók és szerkesztőségek munkáját jutalmazták. A The Wall Street Journal, a Los Angeles Times és a floridai Sun Sentinel is a Pulitzer-díj idei kitüntetettjei között van.
            "
472,kultur,"2018 májusában az Operettszínház végleg levette a műsorról a Rómeó és Júlia musicalt, miután a darab rendezőjét, Kerényi Miklós Gábort szexuális zaklatással vádolták meg. A 444 vette észre, hogy Kerényi a Facebook-oldalán bejelentette, ismét bemutatják a darabot, és a 15. évét ünneplő előadás 2019. szeptember 14-én lesz az Arénában. A bejegyzés szerint már megvannak a szerződések, és ""igazán ütős, sztárokban és ifjú tehetségekben gazdag szereposztásra"" számíthat majd a közönség.
Hogy Kerényi visszatér a rendezéshez, azt már korábban is lehetett tudni, márciusban jött a hír, hogy a Nemzeti Lovas Színház igazgatója, Pintér Tibor őt kérte fel a Demjén-musical, A szabadság vándorai direktorának. És úgy tűnik, egyéb munkái is akadnak:
Külön boldoggá tesz, hogy ezt Minszkből írhatom április 15-én, miközben 16.-án lesz a Denevér premier( ami igen-igen sikerszagúnak tűnik), és ugyancsak 16.-án a Moszkvai Arany Medve díjkiosztó ünnepség ...Igen, úgy volt, hogy 16.-án átrepülök Moszkvába, de... Őszintén, nem tudtam itt hagyni egy premiert...
Sűrű, nagyon sűrű hónapok elé nézek. Bemutatók Magyarországon, külföldön. Tanítványok színházakban és az egyetemeken. És... mindezen túl a család. Unokák, és gyerekek.
- írta facebookos posztjában az Operettszínház egykori igazgatója, aki egy évvel ezelőtt, 2018 áprilisában rendkívüli felmondással távozott. 
A zaklatási botrány 2017 őszén robbant ki: Maros Ákos egykori táncos és színész azt állította, Kerényi elverte egy törött vállfával, Czapáry Veronika írónő pedig azt nyilatkozta, ő tizenegy olyan emberről tud, aki azt állítja, Kerényi molesztálta őket. A rendező nem tagadta a vádakat, és bocsánatot kért.
A személyemmel kapcsolatban felmerült vádakra reagálva kijelentem, ha bárkit bármivel megbántottam, ezúton kérek elnézést!
– írta Facebook-oldalán. Igaz, az kiderült, ő azért másként értelmezte a történteket, mint a másik oldal. 
(Borítókép: A Montague-né szerepét alakító Csengeri Ottíliát fogadja Kerényi Miklós Gábor igazgató (b) a Rómeó és Júlia címû musical 500. előadása előtt a Budapesti Operettszínház előtt 2012. november 29-én. - f otó: Beliczay László / MTI)"
473,kultur,"Két évvel azután, hogy újra életre hívta a Rapülőket, Geszti Péter másik zenekara, a Jazz+Az is újra színpadra áll - derült ki az RTL Klub Fókusz című műsorából. A rapper/reklámszakember elmondta, éppen itt volt az ideje annak, hogy ismét koncertezzenek, és nem tudja megindokolni, hogy miért vártak vele eddig. A szuperkoncerten, ami a Papp László Budapest Sportarénában lesz 2020. január 17-én, az eredeti felállásban lépnek majd fel.
A Jazz+Az 1997-ben jött létre, a zenét Dés László szerezte, a szövegekért Geszti Péter volt a felelős, Kozma Orsi, Váczi Eszter és Behumi Dorottya pedig vokálozott. Összesen három albumot adtak ki, majd 2000-ben egy búcsúkoncertet követően feloszlottak. Geszti akkor azt nyilatkozta, egyre többet kellett foglalkoznia a marketinggel, és ezért jobbnak látta, ha ebben a formában befejezik a közös munkát. Dés László úgy érzi, neki is szerepe volt abban, hogy így alakultak a dolgok, mert úgy érezte, két év után már nem tud újat nyújtani, igaz, a többieknek azt mondta, nyugodtan folytathatják nélküle is. "
474,kultur,"Rekordszámú, 17,4 millió amerikai nézőt ültetett a tévé elé a Trónok harca 8., befejező évadának első epizódja. Az HBO adatai szerint az új évad első adását 11,8 millió néző látta a kábelcsatornán, és 5,6 millió néző az HBO Go és HBO Now streaming-szolgáltatással.
A Trónok harca nézettsége két éve, a 7. évad befejező adásával állította fel a korábbi, 16,9 milliós nézőrekordot.
A vasárnapi adás a közösségi médiában is a legnagyobb eseménynek számított: erről az epizódról született eddig a sorozat történetében a legtöbb Twitter-üzenet, több mint ötmillió bejegyzés és 11 millió említés a hétvégén.
A Trónok harcát világszerte 150 országban vetítik, egyes piacokról azonban az HBO-nak nincsenek pontos adatai, ezért nehéz megállapítani a globális nézettséget.
(MTI)"
475,kultur,"François Pinault milliárdos és fia, François-Henri Pinault 100 millió euróval, azaz körülbelül 32 milliárd forinttal kívánja támogatni Párizs egyik leghíresebb épületének újraépítését a hétfői tragikus tűzvész után, ami komoly károkat okozott – írja a CNN. 
Csak hogy legyen némi elképzelés a pénzügyi helyzetükről, az ő tulajdonukban van többek között a Kering cégcsoport, ami alá olyan luxusmárkák tartoznak, mint a Gucci, az Alexander McQueen, az Yves Saint Laurent vagy a Balenciaga, az idősebbik Pinault vagyona pedig a Bloomberg szerint 37,3 milliárd dollár.
François-Henri Pinault, Salma Hayek férje kifejtette, nemcsak a francia embereknek óriási tragédia az, ami történt, hanem mindenkinek, akinek fontosak az ilyen értékek. Hozzátette, az a legfontosabb, hogy minél hamarabb visszaállítsák a Notre-Dame eredeti állapotát, ezért is döntöttek úgy, hogy ilyen komoly összeget ajánlanak fel erre a célra. 
A párnak van egy ingatlanja a székesegyház közelében, és 2009. február 14-én a Notre-Dame közelében házasodtak össze – írja a People.
Mint oly sokakat, engem is ledöbbentett és mélységesen elszomorított, amikor láttam, hogy a csodálatos Notre-Dame füstbe borult. Szeretlek, Párizs!
– írta a színésznő az Instagram-oldalán. 
 As many others I’m in deep shock and sadness to witness the beauty of Notre-Dame turn into smoke. I love you Paris. Comme beaucoup d’autres, c’est avec effroi et tristesse que je regarde la beauté de Norte-Dame partir en fumée... Paris, je t’aime ! #notredame #paris
 Salma Hayek Pinault (@salmahayek) által megosztott bejegyzés, Ápr 15., 2019, időpont: 2:50 (PDT időzóna szerint)
Egy ideig a család támogatása volt legnagyobb összegű anyagi segítség, ami érkezett, de az AFP információi szerint az LVHM vállalat és az Arnault család azóta 200 millió eurót ajánlott fel a helyreállítási munkálatokra. A France24 pedig úgy tudja, hogy a Total olajipari cég szintén 100 millió euróval szállt be. 
A Notre-Dame újjáépítéséért az egész világ megmozdul: Európa segíteni fogja a katedrális újjáépítését, írta ki Twitter-oldalán Donald Tusk. Az Európai Tanács elnöke felkérte az unió mind a 28 tagállamát, hogy segítsen Franciaországnak felújítani a Notre-Dame székesegyházat. Tusk kifejezte szolidaritását és személyes megrendültségét hangsúlyozva arról is írt, hogy szülővárosa, Gdańsk Lengyelországban súlyos bombázást szenvedett a második világháború alatt.
De gyűjtést indít a Magyarországi Zsidó Hitközségek Szövetsége (Mazsihisz) is. A szövetség a gyűjtéshez ezer eurót ajánl fel a magyar zsidóság nevében. Heisler András, a Mazsihisz elnöke a szövetség honlapján kedden azt írta, a Zsidó Világkongresszus alelnökeként javaslatot tett Ronald S. Lauder, a kongresszus elnökének arra, hogy a világ zsidósága nyújtson segítséget a helyreállításhoz.
A közleményben együttérzését is kifejezte a katolikus közösséggel és a francia nemzettel. Szerinte
nincs olyan hívő ember a világon, akinek ne marna szívébe a pusztulás.
Úgy fogalmazott, az egymás iránt érzett felelősség arra ösztökéli a szervezetet, hogy a szavakon túl szimbolikus adománnyal is segítsék a Notre-Dame újjáépítését.
A gótikus székesegyházban, a francia főváros egyik jelképében hétfőn kora este keletkezett tűz. A lángok a világhírű épület felső részében pusztítottak, összeomlott a felújítás alatt álló katedrális huszártornya, és odaveszett a teljes tetőszerkezet. A magánemberektől, cégektől, szervezetektől és egyéb forrásokból érkezett felajánlások összege már most 500 millió euróra rúg.
Rádióból hallott a tűzről, mindenképp segíteni akart.
Eddig 400 millió euró jött össze. Becslések szerint a teljes összeg elérheti az egymilliárd eurót is.
A cég szóvivője szerint kizárt, hogy egy csikk okozta volna a pusztító tűzvészt."
476,kultur,"Próbálok nem seggfejnek lenni, de nem megy,
mondja a Szeretlek mint állat című film főszereplője, és tényleg pont erről szól a film. Hogy egy huszonegyedik századi Don Juan, egy igazi idióta macsó nem nagyon érti, mi a baja vele lényegében minden nőnek, akivel csak kapcsolatba kerül, pedig tényleg szeretné megérteni, és tényleg szeretne változtatni rajta, mert valójában nem seggfej, csak sajnos nagyon annak tűnik. 
Novák Erik rendező filmjének Erik nevű filmrendező főhőse pont olyan, mint amilyen az X- és Y-generáció férfijainak számottevő része, aktuális optimizmustól vagy pesszimizmustól és saját korábbi tapasztalatoktól függően fele, háromnegyede, netán csak némelyike. Az a fajta, aki teljesen őszintén szeretné elhinni, hogy ha néha megdug egy-egy nőt az aktuális párkapcsolata mellett, az nem számít megcsalásnak, hiszen nincs benne érzelem, és hát különben is, csak testi szükségletekről beszélünk, amúgy meg tényleg érthetetlenek a nők, hogy nem értik, nincs ebben semmi különös, nem is nagy dolog az egész.
            
A Szeretlek mint állat minden tekintetben olyan vállalkozás, amiből szinte csak rosszul lehet kijönni. Olyan, mint megmászni egy több száz méteres sziklát kötél nélkül: teljes hülyeség, mert ha nem az egyetlen lehetséges módon csinálod, leesel és meghalsz, és a sírod fölött mindenki azt mondja majd, hát igen, nagyon szomorú, de mégis, mi másra számított. Ez a film teljes egészében improvizációra épül, megírt forgatókönyv nélkül, a kamera előtt rögtönzött dumákból összevágva. Teljes egészében szubjektív a kép, egy szemüvegbe rejtett kamerával rögzítették, azaz Erik, a főszereplő sosincs a vásznon, mi csak azt látjuk, amit ő lát, és akkor ehhez adjuk hozzá az első pontot, az improvizációt, és könnyen el tudjuk képzelni, mennyire lesz így hektikus a film, ha egyszer néha szó szerint egy pohár fenekére nézünk, néha meg egy nőére, máskor csak úgy le a cipő orrára, vagy ölelkezés közben belehajolunk Péterfy Bori hajába, és még azt se dúdoljuk bele, amit bele kell. És ami kijön az összeadás végén, azt szorozzuk még meg azzal, hogy ugye az egész egy seggfejről szól.
És mégis. Novák Erik megtalálja az egyetlen utat a sziklára, mi meg csak nézünk, hogy ezt meg hogy csinálta, hiszen mostanra tényleg minden emberi számítás szerint már a fekete ruháink között kéne válogatnunk a halotti torra.
A nyilvánvalóan borzasztóan idegesítő szubjektív kamerahasználat ebben az egyetlen, kivételes esetben nemhogy elviselhető, de direkt jó is: indokolttá válik egy ennyire a néző arcába toltan vallomásos, személyes, önironikus, önkritikus, önelemző és önhasfelmetsző filmben, amely semmi másról nem szól, mint hogy a főszereplő folyamatosan fejjel rohan neki annak a falnak, amit maga elé emelt azokból nőkből, akiknek egy életre elegük van belőle. Ez ugyanis a sztori: Erik hol nőkkel jön össze, hol pedig – és ez a gyakoribb – próbálja megmagyarázni nekik egyrészt, hogy miért nem volt igazából gáz, ahogyan viselkedett velük, másrészt hogy tényleg meg akar változni, csak nem tud. 
Ez leírva borzasztóan hangzik, de paradox módon épp ettől jó az egész: attól a hihetetlenül szimpatikus őszinteségtől, amivel Novák Erik boncolgatja magát, vagyis elnézést, a filmben szereplő Lírai Ént,
soha semmit nem letagadva, nem szépítve, olyan keményen beleállva azokba a pofonokba, amiket a nézők nyilván kiosztanának neki, ha ez fizikailag lehetséges lenne, hogy az egészen csodálatra méltó.
Ráadásul a film azt is tökéletesen érzékeltetni tudja, mi az, ami miatt ez a külvárosi Casanova mégiscsak szerethető: a Szeretlek mint állat nem esik abba a hibába, mint sok hasonló film, amelyben eleve érthetetlen, miért is akarna bárki lefeküdni vagy pláne romantikus kapcsolatot fenntartani a főszereplővel. De az Erik nevű fickó esendő, a hülyeségei mellett alapvetően kedves és jó szándékú, és szimpatikus az önkritikája is.
Ráadásul a (vázlat)író-rendező Nováknak sikerült egy ennyire férfiszemszögű filmet is úgy elkészíteni, hogy tökéletesen lehessen azonosulni a nagyon erősen, sőt túlsúlyban megjelenő női szempontokkal; a főszereplő Erik a folyamatos önirónia révén tulajdonképpen nem is képviseli, hanem inkább leleplezi ezt a fajta macsó gondolkodásmódot, és szinte csak a nők őszinte fájdalmának, haragjának vagy visszautasításának tükrében ábrázolja azt.
Ez a magyarázat arra, miért nem idegesítő a szubjektív kamera és a seggfej főszereplő, de arra már nehezebb választ találni, hogy működhet az improvizáció is ennyire jól. Ennek inkább „technikai” okai vannak, már ha azt is a technikai okok közé lehet sorolni, hogy a főszerepet is alakító Novák nagyszerű színészekkel dolgozik együtt. A filmen – és jó ideje már színpadon is – csak fájdalmasan ritkán látható Fátyol Herminában úgy fortyognak az indulatok, mintha nem egy antiszerelmesfilmet, hanem egy természetfilmet néznénk egy aktív vulkánról, csak az a különbség, hogy rajta végig érezni, hogy tele van titkokkal, amiket semmilyen szeizmográf nem fürkészne ki. Farkas Franciska a tökéletes ellentéte, végig úgy pörög, mint aki hárommal több csík kokaint szívott fel a kelleténél, ami eléggé kapóra jön, mert szerepe szerint nagyjából pont ez is történt vele. Péterfy Bori tökéletesen önazonosnak tűnik, ami attól még egyáltalán nem értetődik magától, hogy külsőleg saját magát, a színházban is játszó popsztárt játssza, mert ez azokra a részekre is igaz, sőt azokra igaz igazán, amikor a lelkében zajló folyamatok érdekesek, nem a színpadra kitettek. De igazából, és ez elég meglepő egy nyolcfős szereplőgárdában, senki nincs, aki ne tűnne természetesnek a vásznon; aki nem tűnik annak, annak meg pont ez illik az élethelyzetéhez (mert egy nehéz múltú prostituáltat játszik).
A többi már tényleg inkább technikai profizmus kérdése – ami meg egy nulla állami támogatással, kábé haveri alapon készült film esetében meglepő –: száz órányi improvizációból került a filmbe másfél óra, így az impró egyáltalán nem azt jelenti, hogy mindenki bedobta az első ötletét, aztán lesz, ami lesz. Így a megszokott játéktól eltérő hangvétel megmaradt, az esetlegesség viszont nem. És Papp Vivi vágói munkája is rengeteget hozzátesz az egészhez, egyrészt, mert mindig érzi azt a pontot, amikor már épp sok lenne a szájkaratéból, másrészt, mert az abszolút hirtelen és váratlan vágások adnak egy sajátos fluiditást: mindig eltart pár másodpercig, amíg felfogjuk, hogy most már pár hónappal, és általában egy csúnya szakítással később vagyunk. És ez nagyon jól megtámogatja az improvizációt, amennyiben szintén életszerűvé teszi a filmet; csak nézzük, ahogy telik az a kurva élet.
És Novák még azt az akadályt is tökéletesen bevette, hogy hogyan lehet egy ilyen filmet lezárni. Ha a javulásra képtelen macsó végül megtalálná a szerelmet, és ettől minden jóra fordulna, az iszonyú messze állna a korábbi hitelességtől, ha viszont nem lenne semmi lezárás, az elég súlytalanná tenné az addigi másfél órát még akkor is, ha amúgy szórakoztató volt. De a film egy olyan lezárást kapott, ami egyrészt baromi hatásos a szó legegyszerűbb, játékfilmes és dramaturgiai értelmében, másrészt képes bevinni azt a tisztán pedagógiai célzatú pofont végre, ami miatt a néző tenyere már olyan régóta viszketett. És amit Novák Erik olyan lelkesen fogad a Szeretlek mint állattal, hogy azt öröm nézni, végig ezen a kilencvenhat őrült percen keresztül.

A Szeretlek mint állat nem kerül normál mozis forgalmazásba, mert nem kapta meg az art filmbesorolást, a 18-as korhatárt viszont igen. Vetítéseiről a film Facebook-oldalán lehet tájékozódni.


 (Borítókép: Péterfy Bori. Fotó: Szeretlek mint az állat) 
"
477,kultur,"2019-ben, azaz (elméletileg) 2019 évvel azután, hogy Jézus megszületett, a keresztény világban Megváltónak és Isten fiának tartott történelmi (?) alakról bármit (film, sorozat, animációs film, minisorozat, tévéjáték, tévéfilm) forgatni kb. annyira tűnik jó ötletnek, mint annak idején a Rém rendes család Budapesten című remek magyar sitcom berendelése. Hiszen mindent tudunk a főhősről, a (fogadott) családjáról, a követőiről és a kereszthaláláról, utóbbiról a mártírkomplexusa teljében levő Mel Gibsonnak köszönhetően sokkal többet is, mint bármikor szerettünk volna.

 Kezdjük azzal hogy mi is a dokudráma. A History és a NatGeo besorolása szerint az a fajta fikciós sorozat, amiben van egy konkrét, színészekkel eljátszatott, forgatókönyv alapján forgatott rész, mellette pedig egy másik, amiben Az Adott Terület Szakértője magyarázza meg a látottakat vagy ad hátteret a sztorinak. A NatGeonak ilyen produkciója a Mars, amiben az első marsi kolóniaalapítás a központi téma, és csillagászok, rakétamérnökök meg más, rém okos szakemberek mondják el, hogy annak alapján, amit ma tudunk és ahol ma állunk, hová lehet majd eljutni és hogyan. A History legújabb ilyen vállalása a Jesus: His Life, azaz Ismertem Jézust című sorozat, de ők régi motorosok már a műfajban, szinte rutinból lehoznak egy ilyen, nagy sztárszínészek nélkül is legalább 20 millió dollárba (5,6 milliárd forint meg az apró) fájó produkciót. 

És mi benne a nagy truváj? Hogy a történetet nyolc szemszögből mesélik el, nyolc olyan emberéből, akik ismerték Jézust: József, Keresztelő János, Mária, Kajafás, Júdás, Poncius Pilátus, Mária Magdolna és Péter.
Ezzel nekem az a problémám, mondtam a sorozatot a Historynál berendelő gyártási alelnöknek, Mary Donahue-nak, hogy effektíve halvány fogalmuk sincs, hogy amit megmutatnak, annak mennyi a valóságalapja, hiszen maga Jézus történetére, vagy ha már itt tartunk, az egész Bibliára sem lehet azt mondani, hogy egy az egyben hiteles alapokon nyugvó tényregény.
Nézze, a célunk az volt, hogy átlagemberek, politikusok, rokonok szemén át láttassunk egy olyan sztorit, vagy inkább sztorikat, amelyek nem isteni lényként, hanem emberként ábrázolják Jézust. Ezért kértünk fel olyan szakértőket, akik a kor legelismertebb tudósai a témában, illetve vallási vezetőket, hogy ezt az aspektust tegyék hitelessé.
A szakértők közül a legnagyobb név mindenképpen az a Simon Sebag Montefiore, akinek Nagy Katalinról, Sztálinról, a Romanovokról és Jeruzsálem történetéről írt könyveit 48 nyelvre lefordították már, és több film és tévésorozat konzultánsaként is szerepelt. A nyolc epizódban mellette megszólal még több, korai kereszténységgel és judaizmussal foglalkozó történész, Obama elnök vallásügyi tanácsadója, egy rabbi, egy televangelista, és még vagy 20 szaktekintély, akiket egy idő után (értsd: második rész) már nem nagyon tudunk megkülönböztetni egymástól, viszont nekik köszönhetően került Jézus közismert történetébe pár váratlan csavar.
Montefiore például az első részben, ami József nagyon is emberközeli története, úgy a második percben zúzza porrá az „ács fia"" narratívát azzal, hogy az újabb fordítások szerint József inkább afféle mindenes volt helyi építkezéseken, és akár kőfaragóként is jeleskedhetett.
A Biblia a legolvasottabb könyv a világon. Mindenki ismeri a történeteket belőle. Ha történész, vagy teszem azt, kritikusi szemmel nézzük, rengeteg olyan aspektusa van, amit eddig nem nagyon vizsgáltak, kezdve azzal, és most nagyon leegyszerűsítve nézem a dolgokat, hogy József mégis hogy fogadhatta azt, hogy a nő, akinek meg akarta kérni a kezét, három hetes távollét után terhesen toppan be hozzá? Mert erről nem nagyon beszélünk, pedig, és ez mind a nyolc rész vezérfonala is volt, ezek az emberek annak idején nem tudták, hogy ők biblikus alakok, és emberként viselkedtek.
Jézus és rajta keresztül környezetének emberként való ábrázolása nem éppen garantálja a botránymentességet, tessék csak Martin Scorsese Krisztus utolsó megkísértése című filmjének fogadtatására gondolni. Nyugi, ez a tévésorozat nem döntöget tabukat, és nem akarja senkire ráhozni a frászt, csak picit kitágítja a rendelkezésre álló ismeretanyagot. Kifejezetten üdítő volt például látni, hogy miután József szembesül a megesett Máriával, és egy kisebb dühroham (és egy jól időzített álom) után úgy dönt, hogy csak elveszi feleségül, két percben egy komplett geopolitikai elemzést kapunk Júdeáról.
Az nyilvánvaló, hogy a római történetírók római szemszögből közelítették meg az eseményeket, és negligáltak olyan dolgokat, amiket a lakosság mondjuk annyira nem, teszem azt a cenzust, ami miatt Józsefnek és Máriának útra kellett kelnie
– magyarázza Montefiore.
És itt jön a képbe egy másik nagyon fontos eleme ennek a dokudrámának: ahogy a valóságban is többféle értelmezése létezik egy-egy eseménynek, itt is gyakori, hogy a szakértők egymással szöges ellentétben álló véleményt fogalmaznak meg. A cenzus idején kötelezővé tett hazaköltözésről az iowai egyetem szakértője egyenesen azt állította, hogy komplett baromság, ráadásul nem Jézus születése előtt, hanem utána 12 évvel került rá sor. Montefiore szerint ez pont azért jó, mert a dogmatikus megközelítéssel szemben arra sarkallja a nézőt, hogy gondolkodjon, ne adj' isten, utána olvasson olyan dolgoknak, amiket addig készpénznek vett.
Ha azt mondom Heródes, maga is bólogat, de ha megkérem, hogy mondjon már róla két konkrétumot, nemigen tud. Ez teljesen általános, ahogy az is, hogy egy generációnak Kajafás az a mély hangú pali a Jézus Krisztus Szupersztárból. Mi ezzel a sorozattal azt szerettük volna elérni, hogy tágabb kontextusba helyezzük a Biblia eseményeit.
Két részt megnézve azt mondom, sikerült, és bármennyire is szkeptikus voltam a stílussal kapcsolatban, ami a Mars esetében idegesített, most azon vettem észre magam, hogy kifejezetten várom már, hogy jöjjön az a nagyon lelkes lelkész, és párás szemmel magyarázza el, hogy mit is láttam éppen. Heródesre visszatérve, az egyik hozzá fűződő, a Bibliában is szereplő igen véres történetről a sorozatban is megoszlanak a vélemények, a történészek egy része nem nagyon hiszi, hogy valóban legyilkoltatta a kétévesnél fiatalabb betlehemi fiúgyermekeket, mások szerint a hatalmát mindennél jobban féltő király (nem egészen az volt, de ezt most hagyjuk) simán képes volt erre, meg ennél sokkal durvább dolgokra is.
Ahhoz, hogy egy ilyen produkciót rentábilisen tető alá lehessen hozni (a marokkói forgatás sem olcsó, a szakértő sem szakért ingyen), azon spóroltak, amin tényleg lehetett: a színészeken.
Mert lehet, hogy PR-értéke lett volna annak, ha Jézust Chris Hemsworth alakítja, a három királyok egyike meg Brad Pitt, de értelme nem sok.
A színészek így javarészt ismeretlen arcok, kisebb szerepekből csak a Jézust alakító Greg Barnett lehet ismerős. A History anyacége az A+E kínosan ügyelt arra, hogy az eddigi klasszikusnak mondott bibliai szereposztástól elrugaszkodjanak, azaz a szereplők nagy része nem kifejezetten fehér bőrű, sőt, van köztük arab, és Gábriel arkangyal szerepében egy fekete színész is. Ami nekem picit stunt castingnak tűnt (ez kb. a kvóta betöltését jelenti), és rá is kérdeztem Donahue-nál, hogy mi indokolta a döntést.
Az akartuk, hogy a szereplőgárdában a kor rassz szerinti összetétele reflektálódjon, azaz jelenjenek meg a nem fehér emberek is. Anthony Kaye remek színész, tökéletesen alkalmas volt a szerepre, nem a bőrszíne miatt kapta meg, bár azt már korábban eldöntöttük, hogy Gábriel fekete lesz.
Arra a kérdésemre, hogy ezen az alapon Jézus is lehetett volna fekete, Szűz Mária meg tejfelszőke skandináv típus, azt a választ kaptam, hogy a Bibliában egy szóval sem említik Gábriel bőrszínét.
Ugyan Jézusét sem, de nem volt különösebb értelme ezt a vasat tovább verni.

A sorozat nyolc részét a History duplázva vetíti le este kilences kezdéssel, ebben a menetben: 
"
478,kultur,"A New York Times három Pulitzer-díjat kapott, míg a Wall Street Journal egyet, a kiemelt közszolgálati újságírásért járó magas rangú díjat. 
A New York Times és a Wall Street Journal is Donald Trump amerikai elnök körüli botrányok feltárásáért kapta az elismerést. A New York Times egyik díját azért kapta, amiért felgöngyölítette, hogy a magát self-made manként meghatározó elnök valójában örökölte 400 millió dolláros vagyonát, és segített szüleinek abban, hogy az adóhatóság elől eltitkolják tényleges jövedelmüket. 
A Wall Street Journal pedig Michael Cohen ügyét tárta fel, aki 130 ezer dollárt fizetett a 2016-os választási kampányban, hogy elhallgattassa Stormy Daniels pornószínésznőt, akinek viszonya volt Donald Trumppal. 

A Pulitzer-díjat Joseph Pulitzer, magyar születésű újságíró, lapkiadó alapította, és az első díjakat 1917-ben adták át. A közszolgálati újságírásért járó díjazottak arany medált kapnak, a többi kategóriában kitüntetettek pedig 15 ezer dollárt kapnak munkájuk elismeréseként. A közszolgálati fődíjat idén a South Florida Sun Sentinel kapta. A Stoneman Douglas iskolában történt lövöldözést követő elemzéseik nagyban hozzájárultak a széleskörű diskurzushoz, és ezáltal a fegyverkezéssel kapcsolatos helyi szabályozás módosításához is. 
"
479,kultur,"Gal Gadot, a Wonder Woman sztárja is fellép az Eurovíziós Dalfesztivál májusi döntőjében, Tel-Avivban. Madonna viszont állítólag „politikai tartalmú” dalt adna elő, és ez nem oké a szervezőknek.
A műsor fellépői között lesz a dalfesztivál több korábbi győztese. Az eddig bejelentett szereplők sorában van Conchita Wurst, Eléni Furéira, Verka Szergyucska, Mans Zelmerlow, Dana International és Gali Atari is. Az izraeli Netta Barzilai szintén előadja majd tavalyi, Toy című győztes dalát.
Madonna menedzserei április elején ugyancsak jelezték, hogy a díva énekelni fog a dalfesztivált záró showműsorban, de ezt a fesztivált szervező Európai Műsorszolgáltatók Szövetsége (EBU) még nem erősítette meg.
            
A problémát az okozza médiajelentések szerint, hogy Madonna két számot akar előadni, és az egyik „politikai tartalmú”, ami viszont nem összeegyeztethető a szervezők politikamentességet hirdető szabályzatával.
A 64. Eurovíziós Dalfesztivált május 14. és 18. között rendezik Tel-Avivban, a versenyben 41 ország képviselője lép színpadra, miután Ukrajna februárban visszalépett. A Magyarország színeiben induló Pápai Jocit az első elődöntőben, május 14-én láthatja a közönség. A versenyt évről évre mintegy 200 millió néző követi világszerte."
480,kultur,"A médiapiacon bővítené üzleti érdekeltségeit Vida József: megbízottjai útján előrehaladott tárgyalásokat folytat a TV2 Média Csoport Zrt. megvásárlásáról - írja az MTI.
Vida Józsefről korábban hosszan írtunk, amikor Mészáros Lőrinc legközelebbi bizalmasait soroltuk fel: köztük is előkelő helye van a bankárnak, a Takarékbank Zrt. elnök-vezérigazgatójának, aki a Manager Magazin 2018 júniusában felállított listája szerint a 15. legbefolyásosabb hazai üzleti döntéshozó. Vida takarékszövetkezete hitelezett Mészárosnak, és Spéder Zoltán félreállítása óta övé az FHB bank is. ""Miután a korábban egy irányítás alatt álló takarék- és postai világot jobban szétválasztották, és Mészáros Lőrincnek inkább a takarékok vonalán lett befolyása, Vida lett a takarékos vonal legfontosabb operatív embere"" - írtuk róla akkor. 
Az MTI-hez most eljuttatott közlemény szerint a 14 társadóval rendelkező kereskedelmi csatornahálózat, a TV2 csoport az Abraham Goldmann Bizalmi Vagyonkezelő cégéhez kerülne. Vida közölte, a tárgyalások előrehaladásától és eredményétől függően a tranzakció júniusban zárulhat le. Az ügyletet üzleti titokként kezelik, ennek megfelelően a tárgyalások lezárásáig a felek nem kívánnak bővebb tájékoztatást adni. Ezt azonban haladéktalanul megteszik, amennyiben a tranzakció eredménnyel zárul – tette hozzá.
És hogy még egyet rúgjanak az egykori újságírókon, a cím most már automatikusan az Origóra irányít át.
A lap hallott olyan pletykát is, amely szerint összevonnák a Borsot és a Ripostot.
Tima Jánost két, a TV2-höz köthető vállalatban is kinevezték, így nélküle nem lehet dönteni a tévé kapcsán semmiről."
481,kultur,"Április 18-án került a magyar mozikba a Mia és a fehér oroszlán című francia film. A történet egy londoni lányról (Miáról) szól, aki a szüleivel egy afrikai oroszlánfarmon kezd új életet, amiért finoman szólva sincs igazán oda, de amikor megszületik Charlie, a fehér oroszlán, újra boldognak érzi magát, igazi barátok lesznek.
Az oroszlánbébi azonban egyre nagyobb lesz, Mia apjának pedig tervei vannak vele, méghozzá olyanok, amelyek a lányának nagyon nem tetszenek. Mia és Charlie ezért nekivág a dél-afrikai szavannának, hogy olyan helyet találjanak, ahol egy oroszlán szabadon élheti az életét.
A film Kevin Richardson oroszlánsuttogó segítségével készült, az alábbi werkfilmben pedig ő és a rendező, Gilles de Maistre beszélnek arról, hogy mekkora kihívás oroszlánokkal forgatni, illetve hogy milyen feltételekkel lehetett egyáltalán ezt a filmet elkészíteni.
A werkfilmben lehet látni jeleneteket a Mia és a fehér oroszlánból, és annak forgatásáról is, némelyik pillanat egészen rémisztő, főleg akkor, ha már hallottunk a Roar című 1981-es filmről, és hogy annak a stábjával mi történt, amikor egy csomó oroszlánnal forgattak le egy komplett játékfilmet."
482,kultur,"Amerikában és Magyarországon is a Shazam! című, kedves-aranyos szuperhősfilm vezeti a nézettségi toplistákat.
A Filmforgalmazók Egyesületének adatai alapján a hétvégén Magyarországon a Shazam! volt a legnézettebb film, hajszál híján sikerült neki összehozni a második hetére a 100 ezer nézőt (most éppen 99 388-nál tart). A második helyen a Miután című romantikus vígjáték debütált 29 991 nézővel, ezzel a legnépszerűbb új belépő lett a toplistán.
A Hellboy kevésbé járt jól a 15 795 nézőjével, bár a külföldi kritikákat (és a miénket) látva összetehetik a kezüket a producerek, hogy ez összejött. A Laika animációs filmstúdió (Coraline, Kubo és a varázshurok) legújabb alkotása, a Hiányzó láncszem a toplista 10. helyén kezdett nálunk, 4326 nézőt tudott egy hétvége alatt összeszedni. Még rosszabbul járt Gaspar Noé kábítószeres rémálma, ami az egyesület adatai szerint csak 1030 nézőt érdekelt, ezzel a lista 19. helyén nyitott.
Az amerikai Box Office Mojo bevételi adatai alapján az Egyesült Államokban szintén a Shazam volt az első, 25 milliós hétvégi bevétellel. A második helyen a Little című, a Segítség, felnőttem! alaphelyzetét kifordító vígjáték követi 15 millióval, utána pedig a Hellboy 12 millió dollárral. A Hiányzó láncszem 5 millió dollárt tudott összeszedni, úgyhogy Amerikában sem sikerült kasszát robbantania."
483,kultur,"Elkészült a Jób lázadása című 1983-as magyar film teljeskörű digitális restaurálása, írja az MTI. Kabay Barna és Gyöngyössy Imre filmjét a legjobb idegennyelvű film kategóriájában jelölték az Oscarra is, de a díjat a Fanny és Alexander kapta.
A Jób lázadása a második világháború alatt játszódik a magyar vidéken. Zenthe Ferenc játssza Jóbot, a tehetős, zsidó parasztot, aki Temessy Hédi alakította feleségével együtt örökbe fogad egy fiatal fiút, akire rá szeretné hagyni az egész vagyonát. A filmben Rudolf Péter is szerepel.
Az új változat fényelése Szabó Gábor operatőr segítségével készült, és a film fénymegadója, Regéczy Viola is segítette a munkát. A hangot is digitálisan felújították, majd ezek után Kabay Barna és Petényi Katalin forgatókönyvíró is megnézte az anyagot."
484,kultur,"Egyre több gyereket neveznek el a Trónok harca szereplőiről Németországban, írja az MTI.
A névkutatással amatőr szinten foglalkozó Knud Bielefeld szerint különösen Havas Jon karaktere lopta be magát a német szülők szívébe. 2006 óta ugyanis a Jon név (h nélkül) 365-ször szerepel első vagy második keresztnévként a férfi adatbázisában. Bielefeld a statisztikáit 480 német városból származó 610 különböző forrásra alapozva rakta össze, döntően szülőotthonok és anyakönyvi hivatalok adatai alapján.
A mutatók szerint 2006 és 2019 között legalább 250 kislányt anyakönyveztek - Havas Jon unokatestvére, Arya Stark után - Aryának Németországban.
 A Brandon név 185-ször, míg rövidített alakja, a Bran 20-szor szerepel az adatbázisban.
A vizsgált időszakban Németországban született gyerekek nagyjából 25 százalékát lefedő adatbázisban továbbá 55-ször szerepel a Jaime, 31-szer a Sansa, 25-ször a Dany, 6-szor a Daenerys, 6-szor a Tyrion és egyszer a Cersei.
Bielefeld szerint 16 gyereket kereszteltek Khaleesire az elmúlt 13 évben, noha ez a kifejezés nem egy név, hanem királynői címet jelent a Trónok harcában.
A Trónok harca utolsó, nyolcadik évadja vasárnap kezdődött."
485,kultur,"A 25. Bond-film keletkezése lassan izgalmasabb lesz, mint egy átlagos Bond-film. A Guardian szerint a producerek felbérelték Phoebe Waller-Bridge-et, a Fleabag című sorozat készítőjét, a Megszállottak viadala producerét, hogy szedje rendbe a készülő film forgatókönyvét.
A Guardian szerint maga Daniel Craig kérte fel Waller-Bridge-et a közreműködésre, a pletykák szerint Craig azt szeretné, ha a Bond-film forgatókönyve humorosabb és szokatlanabb lenne. Az értesüléseket Craig ügynöke azzal kommentálta, hogy pletykákról nem beszél.
Elég kacifántos utat járt be eddig a 25. Bond-film, Daniel Craig már az előző, SPECTRE című rész után azt nyilatkozta, hogy előbb fogja felvágni az ereit, mint hogy megint Bond legyen, de azóta ezek szerint meggondolta magát. A legutóbbi két részt rendező Sam Mendes rendező viszont nem, a távozó Mendes helyére a producerek Danny Boyle-t (Trainspotting, 28 nappal később) akarták, aki viszont felállt a székből. Boyle helyére megtalálták Cary Joji Fukunagát, aki talán a True Detective első évadának rendezésével lett a legismertebb.
            
Boyle távozásával alkotótársa, John Hodge forgatókönyvíró is távozott, helyére először az előző részeket író Robert Wade és Neil Purvis érkeztek, majd idén februárban hozzájuk csapódott Scott Z. Burns (A Bourne-ultimátum) is. Ez azt jelentette, hogy az új érkezők miatt mindig csúszott a forgatás kezdete, az eredetileg kitűzött 2018 októberi kezdést nem sikerült tartani, annak ellenére, hogy már elindultak a hírek arról, merre is fog készülni a 25. rész, hol voltak már helyszíneket keresni a stábból.
A még mindig cím nélküli Bond-film bemutatója így az eredeti 2019 októberről először 2020 februárjára, majd áprilisára csúszott. És ez mind még Waller-Bridge érkezése előtt történt.
A filmben Craig mellett visszatérne Ralph Fiennes, Ben Whishaw, és Naomi Harris, a pletykák szerint a friss Oscar-díjas Rami Malek játszaná a főgonoszt benne.
Waller-Bridge csak a második női forgatókönyvíró lenne a Bond-filmek történetébe. Az első, Johanna Harwood a Dr. No és Oroszországból szeretettel című filmekbe segített be, amúgy az akkori Bond-filmek producerének, Harry Saltzmannak volt a titkárnője.
Waller-Bridge Fleabag című sorozatának második, feltehetőleg utolsó évada nemrég fejeződött be. Magyarországon az Amazon Prime műsorában lehet megtalálni, a Megszállottak viadala pedig az HBO műsorán megy."
486,kultur,"83 éves korában meghalt Bibi Andersson svéd színésznő, aki a rendezőlegenda Ingmar Bergman 13 filmjében szerepelt, írja a Variety.
Andersson leghíresebb szerepe az 1966-os Persona című filmben volt, ahol ő alakította azt az ápolónőt, aki szóra szeretné bírni a traumától megnémult híres színésznőt, akit Liv Ullman alakított. A Persona előtt szerepelt más Bergman-filmekben is, feltűnt A hetedik pecsétben és A nap végében is, de a Persona hozta meg neki az ismertséget, a legjobb külföldi színész BAFTA-díjára jelölték.
A Persona sikere után Andersson rendszeresen dolgozott, a hatvanas-hetvenes években megfordult amerikai filmekben is, ilyen volt például a Robert Altman által rendezett Kvintett.
Andersson a kilencvenes években színházi rendezőként dolgozott. 2009-ben stroke-ja volt, kórházba került. A halálát egy rendezőkollégája erősítette meg. 83 éves volt.
Nem Andersson volt Bergman egyetlen kedvence, a svéd rendező gyakran dolgozott ugyanazokkal a színészekkel, Liv Ullmann 11 filmjében szerepelt, Max von Sydow 13-ban."
487,kultur,"Megérkezett az első előzetes a Hatalmas kis hazugságok című HBO-sorozat második évadából, amiben az elsőben szereplő Reese Witherspoon, Laura Dern, Nicole Kidman, Shailene Woodley, és Zoe Kravitz mellé megérkezett Meryl Streep is.
Streep fogja játszani Nicole Kidman karakterének anyósát, aki a fia halála miatt érkezik a tengerparti Monterey-be, de az előzetes alapján egészen biztos, hogy hiába akarja megtudni majd az igazságot, falakba fog ütközni. Miközben Streep karaktere érdeklődik,a többi főszereplő azon aggódik, hogy ki fognak majd derülni a saját kis titkaik.
A háromszoros Oscar-díjas Streepnek nem ez az első HBO-s tévészerepe, 2003-ban az Angyalok Amerikában című minisorozatban is játszott.

A Hatalmas kis hazugságok 8 Emmy-díjat és 4 Aranyglóbuszt nyert 2018-ban. A minisorozat alkotója David E. Kelly (Ally McBeal, Chicago Hope kórház). Az első évad mind a hét epizódját Jean-Marc Vallée (Vadon, Mielőtt meghaltam) rendezte, a második évadra átvette tőle a stafétát Andrea Arnold (Akvárium, AmericanHoney), aki szintén az összes részért felel majd.

A Hatalmas kis hazugságok második évadát június 9-én mutatja be az HBO.
Reese Witherspoon nemcsak szereplője, hanem producere is a sorozatnak, a tartalomgyártó karrierjéről itt írtunk bővebben. A Hatalmas kis hazugságok első évadáról írt cikkünket itt lehet megtalálni."
488,kultur,"Tizenöt évig volt ifjúsági referens a körmendi művházban, tizenhárom éven át zenélt. A kilencvenes évektől járta, járja a magyar fesztiválokat, elég sok jó és rossz tapasztalatot gyűjtött. Aztán, bő tíz évvel ezelőtt egy nap arra ébredt: ott, ebben a nyugati határszélen fekvő kisvárosban is kellene szervezni egy rockzenei fesztivált. Ő Hegedüs László, aki az idén tízéves Alterába fesztivál szervezője, ötletgazdája, tulajdonosa, ha kell, vécépapír-vásárlója – egyszóval mindenese (a fesztiválon tavaly mi is jártunk, mély benyomásokkal távoztunk).
„A munkám és a zenélés miatt tudtam, hogy igény van rá, de a környéken nem volt ilyen jellegű rendezvény, Szombathely nem lépte meg, Sopron pedig, ahol a Volt van, száz kilométer innen. Ráadásul a Volt egyre nagyobbra, nemzetközibbre duzzadt, nekem pedig a Fishing volt a példám, és ők azok a mai napig is, szóval alapvetően egy alterrockos, magyar zenekarokra fókuszáló fesztivált akartam” – mondja. Ráadásul elég különleges helyszínt talált, lényegében a Rába partján, a folyóparti szabadidőcentrumban rendezik a fesztivál.
Ami a tizenkét nagy, országos könnyűzenei, rockzenei nyári fesztivál közül a legkisebb, így sok szempontból a legbensőségesebb, legbarátságosabb is. Naponta kétezer vendéget tudnak fogadni, a keddtől szombatig tartó programsorozatnak így összesen nagyjából tízezer látogatója van – az előbb említett Voltnak a napi átlagos látogatószáma több mint a duplája ennek. Az Alterába emellett a legtisztábban csak zenei fesztivál: a két színpad programját úgy rakják össze, hogy senkinek ne kelljen egyetlen fellépőt se kihagynia, az egyiken akkor kezdenek, amikor a másikon véget ért a koncert.
„Éveken át csináltam, hogy kockás lapokon írogattam, tervezgettem, mikor mit nézek meg, és mikor mit kell kihagynom. Azt akartam, hogy nálunk ilyen ne legyen, az Alterába arról szóljon, hogy aki ide eljön zenét hallgatni, annak semmiről ne kelljen lemaradni”. Pláne, hogy a programot lényegében a fesztiválozók állítják össze: „Az első évben mi találtuk ki, kik legyenek a fellépők, azóta már, mondhatni, közösségi szervezés van, de szerencsére a vendégeink ízlése nagyban megegyezik a miénkkel.”
A fesztivál zenei profilja így lassan tíz éve változatlan, vannak fellépők, akik az eddigi kilenc évben mindig vagy maximum egy év kihagyással ott voltak. „A Vad Fruttik minden évben játszott is, Beck Zoliék talán egy évet hagytak ki, a Pál Utcai Fiúk is nyolc Alterábán járt, de nekik szinte minden évben van klubkoncertjük is Körmenden.” Amikor ettől a zenei iránytól el akart térni, annak meg is fizették az árát: „Volt például Halott Pénz, amire a szigorú Alterába-közönség nem jött el, ez akkor nagyon rosszul jött, de erre valahol nagyon büszkék vagyunk.”
Tíz éve, az első rendezvény elindítása „egy hatalmas blöff volt, anyagilag sem engedhettük volna meg magunknak, nem volt szponzor se, szóval benne volt egy hatalmas bukás esélye”. Szerencséjükre a zenekarok jól fogadták a megkeresésüket, „nagyon örültek neki, hiszen ebben a régióban nem volt ilyen rendezvény, és mindenki nagyon barátilag állt hozzánk az elejétől”. Ahhoz képest, hogy egy kisváros induló fesztiválja voltak, az első évben fellépett náluk a Tankcsapda, a Quimby, a 30Y, a Vad Fruttik, ami annak is köszönhető, hogy „nagyon sok zenekarral baráti kapcsolatunk volt”. A jó viszony megmaradt, az Alterábát háromszor egymás után választották a zenekarok kedvenc fesztiváljának.
A bátor, bár anyagilag nem túl megalapozott döntés végül bejött: „Kifutottunk nullára, részben annak köszönhetően, hogy olyan szinten szabtuk meg az árakat, hogy azok mindenki számára elérhetők legyenek. És ehhez a mai napig tartjuk magunkat.” Ezzel nem a levegőbe beszél: erre az évre az ötnapos bérlet az extra early birdben 12 990 forint volt, de a helyszínen is csak 18 000 forint lesz, a napijegyek 5000 forintba kerülnek. Nem csak a belépők olcsók, arra is figyelnek, hogy az ételek és italok is azok legyenek, ennek érdekében az árusok helypénzét is olcsón állapítják meg, „nekünk az a filozófiánk, hogy mindenki vigyorogjon, akkor jó a fesztivál”. Az alacsony árak mellett arra is odafigyeltek, hogy például minden toitoi vécébe bevezessék az áramot, „és ha kell, én megyek el vécépapírt venni, hogy mindenhol, akár még a szomszédos kempingben is legyen”.
Kezdetben háromnapos volt a fesztivál, de részben a vendégek igényei miatt, részben azért, mert egyre több zenekarnak akartak fellépési lehetőséget adni, ötnaposra bővült a program. „Nekem a négy volt ideális, ez már sok, fárasztó, de úgy érzem, nem tudom visszavenni. 180 nagyobb és nagyjából 300 kisebb zenekarral vagyunk kapcsolatban, akik jönnének zenélni, így is csak a töredékük tud fellépni.”"
489,kultur,"Minden eddiginél többen, összesen 31 293-an neveztek a 34. Telekom Vivicittá Városvédő Futás két napjára. Több mint 1100 magyarországi településről és a világ 89 országából érkeztek futók.
Vasárnap voltak a hosszabb távok, amik közül a 21,1 km-es félmaratonon 8682-en vettek részt. A vasárnapi félmaratont párban és hármas váltóban is lehetett teljesíteni. A rajt és a cél ezúttal is a Margitszigeten volt, de az indulók elfutottak az alagút és az Attila út érintésével egészen a Rákóczi hídig.
Kora délután rendezték meg a klasszikus 10 km-es Vivicittá távot, amin az indexes futók közül Munk Veronika is részt vett. Ő így összegezte az élményeit:
„Futok, pedig nem szeretek futni. Unom. 25 év aktív csapatsport után egyszerűen nem értettem, miért jó egyedül sportolni, amikor többen is lehet. Magányos így ez, mondtam magamnak a futásra, de azért futottam (na jó, inkább kocogtam) kitartóan és rendszeresen az elmúlt években, mert mozogni imádok, időm viszont két kisgyerek és elég sok munka mellett nincs. Futni viszont minden lopott félórában lehet, loptam is heti pár alkalommal magamnak. De nem jött a flow.
Mondták a futók, hogy jön majd, ahogy fejlődök, élvezni fogom, de hiába fejlődtem, csak annyi változott, hogy mindig kicsit hosszabb ideig untam a futást. Máig. Talán a harmadik kilométernél kezdtem érezni valamit, ahol egyszer csak ott termett egy rezesbanda, meg egy tüllszoknyás férfi, egy csomó artikulátlanul szurkoló spanyol, na ott egyszer csak észrevettem, hogy debil módon vigyorgok. És a vigyorgás a 10. km-ig kitartott.
Vigyorogtam, amikor a körülöttem lévők beszélgetéseibe belehallgattam, például egy férfi épp azt kérdezgette a mellette futó csajtól, hogy nem ordas büdös-e, és hát, khm, az volt. De akkor is, amikor egyszer csak DJ Dominik termett a futók mellett egy pulpituson, meg amikor egy csapat azzal szórakozott, hogy a lezárt forgalmi sávban elkiáltották magukat, hogy „autóóó”, meg „villamooooos”, pedig nem is jött egyik sem.
Mindeközben sokkal jobb időt futottam, mint amennyit szoktam, és amennyit gondoltam, hogy fogok, de nem különösebben érdekel. Sose voltam még futóversenyen, de ez nagyon jó élmény volt, és profi szervezés, most már tutira tudom, hogy ez a nem unalmas futás formája. Nem is értem, miért nem próbáltam ezt előbb.""
A vasárnapi félmaratonon a férfiaknál Horváth György nyert 1:08:34-es idővel. Mögötte egy perccel, 1:09:34-gyel ért be Csere Gáspár, míg a harmadik Simon Péter lett (1:13:04). A nők között az első befutó 1:18:12 idővel Virág-Erdélyi Zsófia lett. Másodiknak Bognár Anna (1:20:37) ért be, a harmadik helyezett 1:21:01-es idővel a brit Nicola Sykes lett.
A 10 km-en Jacsev Sámuelnek 33:19 kellett a győztes időhöz, mögötte két másodperccel ért be Bognár Domonkos. A harmadik Balázs Levente (33:23) lett. A nőknél Bicsák Flóra győzött 35:37-es idővel, a második Bragmayer Zsanett (36:25), a harmadik Szerencsi Ildikó (37:14) lett.
Szombaton a rövidebb távokon indulhattak a résztvevők. Ezek között volt például a 2,4 km-es Minicittá, vagy éppen a családi futás is. A versenyekhez több jótékonysági szervezet is csatlakozott, és szombaton rendezték a Suhanj! Fogyatékkal Élők Futamát is.

(Borítókép: Varga Jennifer / Index)
"
490,kultur,"A BTS és Halsey közös slágerét, a Boy With Luv-ot 24 óra leforgása alatt 78 milliószor tekintették meg, és ezen idő alatt 24 millió komment érkezett a videó alatt - írja az Entertainment Tonight.
A hétfős fiúbanda ezzel csúnyán beelőzte a K-pop másik sztárcsapatát, a Blackpinket. Az ő új daluk ""csak"" 56 milliós nézettséget tudott összehozni egy nap alatt. 
A BTS pénteken adta ki új lemezét Map of the Soul: Persona címmel, és ők voltak a vendégei a Saturday Night Live-nak. A Boy With Luv videoklipjét YongSeok Choi rendezte, és Az ének az esőben című film adta hozzá az ihletet. 
            "
491,kultur,"
A kimaradt tavalyi év után április 15-én kezdődik a Trónok harca 8. évada. Az évtized legjelentősebb tévésorozata a hat részből álló utolsó évaddal véget ér, de igyekszünk megadni a módját a búcsúzásnak Westerostól: a premierig minden nap jelentkezünk a Trónok harcáról szóló cikkekkel, az egyes epizódokat pedig mindig keddenként fogjuk kibeszélni.

Majdnem 70 órányi Trónok harca után nagyon nehéz minden egyes apró részletet fejben tartani, pláne ha valaki csak egyszer látta az epizódokat és nem tett külön erőfeszítést azért, hogy észben tartson olyan momentumokat, amik talán csak néhány percig kerültek elő, egy-egy évekkel ezelőtti epizódban.
Cikkünkben nem próbálkozunk meg azzal, hogy összefoglaljuk az eddigi évadok minden egyes történését, inkább néhány, általunk fontosnak ítélt részletet, rajongói teóriát szedtünk össze, amikre érdemes lesz emlékezni az utolsó hat epizód során. Értelemszerűen spoilerek következnek az eddigi epizódokból.
A hetedik évad fináléja azzal a megdöbbentő pillanattal ért véget, hogy az Éjkirály zombisárkányán lovagolva lebontotta a Falat, és ezzel megnyitotta az utat feltámasztott halottakból álló serege számára Észak lakott vidékei felé. Ezzel kapcsolatosan a legfontosabb kérdés, hogy mit is akar pontosan az Éjkirály?
A józan ész azt diktálja, hogy elpusztítani minden élő embert Westeroson. A korábbi epizódokból kiderült, hogy a Másokat az Erdő gyermekei hozták létre azért, hogy megvédjék magukat az őket módszeresen gyilkoló emberek elől. A sorozat egyik vezető producere az egyik nyilatkozatában arról beszélt, hogy az Éjkirály csak pusztítani akar és tud, ezért hozták létre. Viszont felmerül a kérdés, hogy mi váltotta ki ezt az agresszív délre nyomulást. Miért pont most? A tél miatt indultak el?
A Mások születéséről jelenleg annyit tudunk, hogy egy részleteiben ismeretlen módszerrel változtatják át őket, mégpedig élő emberekből. Láttuk, hogyan történt ez magával az Éjkirályal, továbbá azt is, hogy Craster, Szegfű apja valahogyan megegyezett a Másokkal és mindig felajánlotta nekik a fiúgyermekeit. Ezért az is lehet, hogy Szegfű kisfia, kicsi Sam az egyik kulcs az egészben és az Éjkirály szeretné behajtani a babát, ami neki járt volna.
via GIPHY
Az biztos, hogy az Éjkirály két Stark leszármazottat is kinézett magának. Az egyik Bran, akit az egyik utazása során megérintett az Éjkirály, ezért kellett elmenekülnie a rejtekhelyről, ahol az előző Háromszemű holló tartott neki ""tréninget"". Ennek következtében ezt a tanulást is fel kellett gyorsítani, vagyis Bran nem uralja annyira a saját képességeit, mint lehetne, ez szintén fontos lehet a végjátékban.
A másik Havas Jon, aki Rideghonnál, még az ötödik évadban szemezett az Éjkirállyal és szembesült hihetetlen képességeivel. Köztük fizikai kontaktus nem volt, viszont az erőfitogtatás Havas Jonnak szólt, akiről valószínűleg érzi, hogy különleges, mert egyszerre van benne a Starkok és a Targaryenek vére.
via GIPHY
A Másokról az derült még ki, hogy önmagában a tűz nem hatásos ellenük, az maximum a zombiseregüket segíthet elpusztítani, de a vezérek ellen valíriai acélra vagy sárkányüvegre van szükség. Attól teljesen szétporladnak, ahogy azt már Sam és Jon is bebizonyította. Azt tudjuk, hogy Sárkánykőn, ahol a sorozat elején Stannis Baratheon élt, majd később Daenerys érkezett ide, rengeteg van ebből a sötét, kemény kőből, de fegyvert kovácsolni nem egyszerű belőle.
Ezért is fontos, hogy ki az aki már eleve rendelkezik ilyen fegyverrel. Havas Jon, Brienne, Sam, aki ellopta a családi kardot, biztonságban érezheti magát. Ezen felül ott van még Arya tőrje, amit Brantől kapott és amivel Kisujj torkát is elvágta. Ez valíriai acéllal van dekorálva. A Mások legyőzéséhez szükséges technika kitalálásával kapcsolatban valószínűleg a Deresbe pont a hetedik évad fináléjában visszatérő Sam lesz a kulcs, hiszen ő az, aki igyekezett a Másokról írt összes forrást megtalálni a Fellegvárban. Szintén fontos lehet Gendry, Robert Baratheon egyetlen élő leszármazottja, aki valószínűleg tudja, hogyan kell a valíriai acélt megmunkálni.
Az Éjkirály pusztítását a falról két fontosabb szereplő is végignézte. Kettőjük közül Beric Dondarion az érdekesebb, róla azt érdemes tudni, hogy már többször meghalt, rajta keresztül tudtunk meg, hogy R'hllor, a Fény Ura, képes visszahozni a halottakat az életbe. Később emiatt tudott Havas Jon is visszatérni a halálból. Beric Dondarion viszont legközelebb már biztosan meg fog halni, hiszen a pap, aki eddig megmentette, Myri Thoros odaveszett egy csatában. Itt apró érdekesség, hogy Beric arról beszélt, hogy minden egyes alkalommal mikor visszatér, kicsit veszít az előző, igazi önmagából, Jon esetében viszont még nem igazán világos, hogy mi veszett el belőle a feltámasztása miatt. Beric halála az utolsó évadban szinte biztosan fontos, illetve végzetes is lesz. A falon vele tartó Óriásvész Tormundnak nem jósolhatunk igazán nagy szerepet, csak abban reménykedhetünk, hogy a történet vége előtte még sikerül neki meghódítani Brienne-t.
A sorozat legelső részében az összes fontos szereplőt Deresben, a Starkok otthonában ismertük meg, a lezárásban pedig szintén itt fog összegyűlni a maradék életben maradt hős. Ide indult el az évad végén Jaime Lannister is. Testvére, Cersei eredetileg azt ígérte Daenerysnek és Jonnak, hogy támogatja a holtak elleni harcot, de ismét hazudott. Jaime viszont a jobb keze elvesztése óta igyekszik jobb ember lenni, ennek keretében pedig még a kínos találkozást is vállalja a Starkokkal. Brant valószínűleg már nem fogja érdekelni a régi ügyük, de Arya talán más véleményen lesz.
Cersei terveiről csak találgatni lehet, amit tudunk, hogy összefogott Euron Greyjoy-jal, aki Essosról hoz számára egy zsoldos hadsereget, aminek Arany Kompánia a neve. Róluk azt érdemes tudni, hogy a Blackfrye család alapította őket, akik Targaryen-leszármazottak, de mivel nem törvényes leszármazottak és kitagadták őket a családból, ezért mindig is az volt a céljuk, hogy megdöntsék az aktuális Targaryen uralkodó hatalmát. Ez eddig egyszer sem jött össze. Lehet, hogy Cersei és Euron terve nem úgy sül el, ahogyan azt tervezték, és a zsoldosoknak saját célja van.
Fontos lehet még a végjáték során Melisandre, a vörös papnő, akiről tudjuk, hogy folyamatosan megtéveszti a környezetét és sokkal sokkal idősebb, mint gondolják. Ez játszhat valamilyen szerepet a nyolcadik évadban. Ő a hetedik évadban elhagyta Westerost, és azt mondta, hogy Volantisban van dolga, ahol a Fény Urának a temploma található. Valószínűleg valamilyen tudást, vagy mágikus tárgyat hoz magával, mikor visszatér az utolsó évadra.
Utazásának valószínűleg a sorozatban már korábban bemutatott Azor Ahai próféciához is köze lesz. Emlékezhetünk, hogy a korai évadokban a papnő azért támogatta Stannis Baratheont, mert meg volt róla győződve, hogy ő a megjövendölt herceg, aki legyőzi majd a halál seregeit.
Azóta kiderült, hogy rossz lóra tett, jelenleg pedig Dany vagy Jon a legesélyesebb arra, hogy igaz legyen rá a jóslat. Valíriaiul nincs herceg meg hercegnő, így nemtől függetlenül bárkire érvényes lehet a prófécia. A részletekbe nem mennénk különösebben bele, a lényeg, hogy egy olyan próféciáról van szó, aminek minden westerosi népcsoport körében megvan a saját változata. A közös ezekben az, hogy
a kiválasztott (Azor Ahai örököse) só és füst között született egy vérző csillag alatt és ő lesz az, aki lángoló kardjával legyőzi a sötétséget és történetének címe a Tűz és jég dala lesz.
via GIPHY
A só és füst, illetve a vérző csillag mindkettőjük szülési körülményeire ráhúzható, a lényeg inkább az, hogy akiről a jóslat szól, megalkotja Fényhozó nevű kardját, amivel szembe száll az ellenséggel. Ennek az elkészítése viszont csak harmadszorra jön össze, akkor is 100 napon és 100 éjszakán kell kovácsolnia, majd át kellett szúrnia szerelme, Nissa Nissa szívét, hogy a lelke egyesüljön vele. Vagyis, ha Jonra vagy Dany-re igaz lesz a jóslat, akkor előfordulhat, hogy meg kell ölniük a másikat. Dany esetében akár az is előfordulhat, hogy nem Jon lesz az a bizonyos Nissa Nissa, hanem az egyik sárkánya, mondjuk Drogon, akit az egykori szerelméről kapta a nevét.
A sorozat végjátékában tehát három frakcióról tudunk, ebből csak a Jon és Dany által vezetett csapat célja világos, azt nem tudjuk, hogy a Mások, illetve a Lannisterek mire készülnek. Egyes feltételezések szerint a sorozatnak nem egy hatalmas csata lesz a végkifejlete a jó és a rossz között, mert Martint ugyan a Gyűrűk ura inspirálta, de fontosnak tartotta megjegyezni, hogy a valóságban soha nem egyértelmű, hogy ki a jó és ki a gonosz. Ezért is lehet olyan fontos, hogy átgondoljuk a Mások céljait, mert még az is előfordulhat, hogy nekik is ugyanúgy megvannak a saját, az ő szempontjukból teljesen érthető céljaik. Előfordulhat, hogy az utolsó évadban azt is át kell még gondolni, hogy ki is az igazi gonosz valójában."
492,kultur,"Kőszeg a magyar irodalomban elsősorban az Iskola a határon-nal szerepel. Ottlik Géza regénye 1959-ben jelent meg először, és most az Index Mi Vidékünk projektjének keretében elmentünk, hogy megnézzük a helyszínét, az egykori Hunyadi Mátyás Katonai Alreáliskolát. Két Ottlik- és iskolarajongó mesélt az Indexnek: Nagy Gábor, az épületben jelenleg működő Dr. Nagy László Egységes Gyógypedagógiai Módszertani Intézmény igazgatója, és dr. Bokányi Péter irodalomtörténész.
Az éles hegyi levegőt mi is éreztük, ahogy kiszálltunk az autóból, a regényben leírtakból megvan a patakon keresztülvezető híd, a főkapu, a hatalmas parkon át a százéves fák alatt az iskolához vezető főallé. Ottlik iskolája látszólag nem sokat változott a kilenc évtized alatt.
„Délelőtt átestünk egy hevenyészett jellegű felvételi vizsgán; a főbejárat előtti sétányon, a szökőkútnál elbúcsúztunk szüleinktől vagy kísérőinktől; egyenruhát kaptunk a padláson, egy polgári ruhás borbély nullásgéppel kopaszra nyírta szőke-barna fejünket, s ebédutántól kezdve tétlenül tengtünk-lengtünk az egyik hálóteremben. Sütött a nap”– szól az első napról Medve Gábor feljegyzése.
Valószínűleg az 1856-os alapítás és az 1945-ös megszűnés között minden tanév így kezdődött a Pollini Frigyes mérnökkari százados tervei alapján készült épületben. Amikor Ottlik 1923 és 1926 között idejárt, még csak a főépület (benne a parancsnokság, a tan- és hálótermek, az étterem, a kápolnák, az alagsorban a raktárak) és a kórház állt a húszholdnyi területen.
A kétszáz növendékre tervezett bentlakásos katonaiskolában kezdetben granicsár (határőr) altiszteket képeztek. A Kőszegen cőgernek vagy zőgernek nevezett növendékek tizenkét éves korukban kerültek az intézetbe, négyéves, majd kétéves gyakorlati képzés után altisztként léptek szolgálatba. Eleinte a kadétoknak csupán pár százaléka volt magyar, az oktatás egészen az 1880-as évekig csakis németül folyt. Az első világháború után az iskola befogadta a Romániához került marosvásárhelyi testvérintézményt. Mivel a trianoni békeszerződés alapján Magyarországon 1931-ig nem működhettek katonaiskolák, Ottlik tulajdonképpen egy titkos intézmény növendéke volt.
Az író még a monarchiás-poroszos fegyelemiskola rideg és puritán légkörében nevelődött. „A követelményeket úgy szabták meg, hogy soha senki ne lehessen ártatlan. Mindnyájan tudtuk ezt, és nagyjából beletörődtünk. Egyedül Tóth Tibor próbálkozott meg a lehetetlennel: hogy betartson minden előírást”– írta a regényben.
A harmincas években némileg lazult a rendszer, amikor a Gömbös Gyula kívánságára egy évig a brit iskolai viszonyokat tanulmányozó nevelőtiszt hatására „a növendékekbe »belévert« sulykolás és kierőszakolt fegyelem helyett a rászoktatás, a meggyőzés, a jó közösségi szellem kialakítása kapott teret” – írta le visszaemlékezésében egy volt kadét. „Különb embert, teljesebb magyart”, lett ekkor az iskola jelszava.
„Nem lőttünk” – mondja ezen az 1945 áprilisában készült filmrészleten az egyik tizenkét éves zőger az őt a németországi Freyungban kihallgató amerikai katonáknak. Hapták, balra át, jobbra át, vagyis az úgynevezett alaki kiképzés volt az egyetlen valóban katonai ismeretanyaguk, fegyverrel nem harcoltak a szövetségesek ellen. Januárban kerültek Németországba, amikor a közeledő szovjet csapatok miatt a katonaiskolát felszerelésestül, tanárostul, növendékestül kitelepítették. Ekkor egyébként még a nyugati határsávban mozgott Szálasi Ferenc nemzetvezető, aki csak márciusban menekült kőszegi luxusbunkeréből Ausztriába.
A tizenéves fiúk 1946 tavaszán értek Budapestre az amerikai fogságból. Tisztek ekkor már nem voltak velük, hittantanáruk apósa vezette haza őket. Nem akármilyen szerelvényen futottak be a Déli pályaudvarra: Pockingban egy Pullman-kocsit szereztek, amit aztán a Déliben három irányba kiállított vagonokra cseréltek.
Kőszegen nem indult újra a katonai oktatás, az üres épületbe szovjet csapatok költöztek. 1955-ben telepítették őket Szombathelyre, mert a semlegessé váló Ausztria tíz kilométeres határsávjában nem lehetett szovjet katona. Kilincs nélküli ajtók, pincébe vezetett szennyvíz maradt utánuk. A romok eltakarítása és az épület felújítása után újra növendékek költöztek be: dr. Nagy László alapító igazgató egy komplex gyógypedagógiai intézményt hozott létre, amely ma is speciális nevelési igényű gyerekeket nevel. Nagy Gábor igazgatótól tudjuk, kosárlabdacsapatuk négy játékosa aranyérmes lett az Abu-Dzabiban nemrég rendezett speciális olimpián.
A szalmazsákja, a sapkája mafla formája, a földszinti folyosó szaga, a szombathelyi országút, a két gyakorlótér, a téli vasárnap délelőttök – ezek jutottak elsőre eszébe Ottliknak az 1923 és 1926 közötti évekről, Kőszegről és az iskoláról, amikor már öreg, tweedzakós ember volt. Néha volt játék, néha nevetés, és mindennek az alján szomorúság. „Gond nélkül éltünk, házi könyvtárral és zuhanyfürdővel, mint egy gazdag állam fegyencei. [...] Ott tanultam meg a lázadást, a zsarnokság gyűlöletét, az élet ocsmányságát és csodálatosságát, az emberek meg a magam természetének vad gonoszságát és szelíd jóságát. Az elnyomás ellenállásra nevelt, a parancsszó különvéleményre, magányra. Észre kellett vennünk, hogy a képzelet szabad, hogy csak a gondolataink és az érzéseink függetlenek; így érlelődött bennünk az egyéniség, végső menedékünk”– írta.
Az Ottlik-emléktábla 1999-ben került az iskola falára, nagyjából ekkor kezdődött Kőszegen az Ottlik-kultusz – azóta sétányt neveztek el róla, szobra áll a városban, 2012-ben, századik születésnapján felolvasásmaratont tartottak a könyvéből. Dr. Bokányi Péter irodalomtörténész sétákat szervez, az Ottlik-monográfus és -rajongó Fűzfa Balázs beszélgetéseket és konferenciákat, de az is előfordult, hogy diákjaival hajnalban az egykori hálóteremben kacsazsíros kenyeret evett, vagy éppen Medve szökését újrázva átmászott a kórház melletti kerítésen, csak hogy újraéljék a regényt.
Hogy Ottlik mikor járt utoljára Kőszegen, nem tudjuk. A szóbeszéd szerint ugyan idős korában sok más egykori kadéthoz hasonlóan a visszaköltözést tervezte és tanácsi lakást igényelt a városban, de ennek semmi levéltári nyoma. A még élő növendékek máig visszajárnak, minden évben találkoznak az a „cőgerek napján”. Ottlik egykori, a regényt ihlető osztálytársai sorsáról pár éve izgalmas élettörténeti nyomozás jelent meg (itt olvasható)."
493,kultur,"Valamikor a 90-es évek végén Londonban volt még egy fél napom a gép indulásáig, már teljesen eláztam az aprószemű, folyamatosan hulló permetben, úgyhogy új környékek felfedezése helyett inkább visszamentem a Tate-be száradni és még egy kicsit nézelődni. Beléptem az egyik kisebb, hátsó terembe, ahol egy olyan festő hatalmas képei lógtak, akinek előtte csak a nevét hallottam. Órákkal később kerültem elő.
Életemben először fordult elő, hogy konkrétan ne tudjak odébb lépni egy képtől, és nem azért, mert annyi érdekes részlet van rajta, hanem mert olyan elemi erővel taglóz le. Teljesen új érzés volt. Akadt olyan festmény, amelyik előtt villámsújtottan álltam egy fél órát, és olyan is, ahol magamat is teljesen megdöbbentve egyszer csak sírva fakadtam, pedig az érzelmeim nem épp könnyen hozzáférhetők.
Máig nem tudom, mi ez a furcsa kémia köztem és Mark Rothko képei között, és nem is hiszem, hogy valaha meg tudom vagy akarom fejteni. Egyszerűen csak működik.
Nagyon nehéz olyan képekről írni, amelyek nem az értelemre, hanem az érzelmekre hatnak, nem gondolatokat ébresztenek, hanem az ember mélyrétegeibe hatolnak. Felébresztik a gyermeki kíváncsiságot, felerősítik a háttérben mindig ott bujkáló halálfélelmet, előhívják az évek óta szunnyadó gyászt és dühöt, extázist okoznak és melankolikussá tesznek. Néha mindezt ugyanaz a festmény.
Ezek persze csak nagy szavak, de bajban vagyok, mert megnéztem a bécsi Kunsthistorisches Museum pár hete nyílt átfogó Rothko-kiállítását, megígértem, hogy írok róla, és napok óta húzom-halogatom. Nem könnyű beszámolni egy olyan tárlatról, ahol közel 49 évesen az egyik kép előtt megint a könnyeim folytak: vagy túlságosan kiadom magam, vagy személytelen és ezért érthetetlen lesz a lelkesedésem.
A lexikális tudnivalókon kívül ugyanis nem igazán sok konkrétumot lehet mondani festményekről, ha
a többségükön csak két-három dísztelen téglalap látható.
Amikor mondtam pár kollégámnak, hogy mennyire imádom Rothkót, ezért megnézem és írok a bécsi kiállításról, cseppet sem titkolt megrökönyödéssel fogadták a tervet. Hogy sosem értették, miért érdekesek ezek a teljesen elvont képek, mit kell rajtuk látni, és miért vannak sokan annyira oda értük. De tök jó, persze, írjam csak meg.
Én sem értem, mit kell látni rajtuk, csak épp nekem valamiért elementárisan fontosak.
Egyébként nem csak én vagyok oda érte. Rothko az egyik legmagasabban jegyzett absztrakt expresszionista festő (bár ő maga utálta az ilyen besorolásokat): a képei, ha egy-egy nagy ritkán árverésre kerül, ma már dollártízmilliókért cserélnek gazdát. Mindez persze lehetne hóbort, múlandó sznob felhajtás is, de már életében komoly kultusza alakult ki, és bár közel 50 éve halott, egyáltalán nem úgy tűnik, hogy egyhamar csökkenne a Rothko-képeket körülvevő rajongás. Vagy az értetlenség.
A bécsi kiállítás kronologikusan végigveszi művészi fejlődésének fázisait, mielőtt az 50-es, 60-as évek több termet megtöltő klasszikus műveihez érnénk. Az ide vezető út képeire most nem térek ki részletesen. Ezek a képek nem állnak annyira közel hozzám, bár érdekes végignézni, ahogy a 30-as évektől, amikor Rothko komolyabban festeni kezdett, körülbelül 15 év alatt hogyan hagyta el teljesen a figuratív festészetet.
Előbb a szürrealizmus felé fordult, majd egy átmeneti időszak után mindinkább rátalált saját, teljesen egyéni, a végtelenségig csupaszított stílusára, és az 50-es évektől kizárólag teljesen absztrakt képeket festett. Elhagyta a felismerhető formákat, a színek váltak dominánssá, növekvő méretű képeit egy ponton túl be se keretezte, aztán már címet se adott nekik, legfeljebb számot.
Ebben a folyamatban nekem az az igazán érdekes, hogy miközben Rothko módszeresen kiürítette, lecsupaszította a képeit, azokban egyre sűrűbb lett az a tartalom, aminek a mibenlétét annyira nehéz szavakkal leírni. Az érett korszakának festményeihez egy elég szűk folyosón kell átjutni, ami nekem kicsit olyan volt, mint valami újjászületés: csak pár festmény van kirakva, boxokban, egyenként lehet őket látni, és az addigra már foltokra redukálódott formák vízszintes csíkokká nyúlnak, aztán a csíkokból téglalapok lesznek, a színek meg ahogy fogynak, úgy lesznek egyre intenzívebbek.
Ott álltam az átjáró utolsó képe, egy korai klasszikus előtt – narancs háttéren fent egy fehér négyzet, alatta egy meghatározhatatlan színű csík, lent egy okker téglalap (Cím nélkül, 1950) – és megint elindultak a könnyeim. Ott sírdogáltam egy világos, elsőre jó hangulatúnak tűnő festmény előtt, mert valahogy annyira drámai ez a vigasztalan, mégis fennkölt sivárság.
2000-ben egy zseniális tévés dokumentumfilm (Rothko's Rooms) jelent meg Rothkóról, az életéről, az európai útjairól, a műveiről. Ahány festő, műértő, gyűjtő, galériás, rokon és ismerős megszólal benne, mind mást mond arról, hogy számára miért fontosak a festmények. Ugyanez áll a bécsi kiállítás brit kurátorára (Jasper Sharp) is, aki az audio-tárlatvezetésben is hallható. Hogy az USA nyugati partjának romantikus, ködös színei. Hogy Manhattan hasábjai. Az oroszországi jesiva, ahova Rothkót az apja még 1913-as kivándorlásuk előtt, kisfiúként járatta. A háború, a holokauszt. Az Amerikában is jelen lévő félelem, ami miatt végül nevet változtatott (1940-ben, Rothkowitzról). Rembrandt, Vermeer, Matisse, Mozart. A három nagy európai körút hatása. Michelangelo és Fra Angelico. Fegyelem, pontosság, rend. Depresszió, alkoholizmus, betegség, öngyilkosság.
Jók ezek a vélemények, a lexikális adatok, segítenek viszonyulni Rothkóhoz, elhelyezni időben és térben,
csak épp nem adnak kulcsot a képekhez.
Az is izgalmas, hogy mennyien mennyiféleképpen vélekednek Rothko téglalapjainak ködös-felhős kontúrjairól, az egymásra festett festékrétegeknek köszönhető árnyalatokról, a képek szín- és fényhatásairól, a vörösekről, lilákról, barnákról, feketékről, szürkékről. Aztán ott áll az ember egy teremnyi hatalmas festmény között, melyek úgy veszik körül, mint valami különös katedrális térdig érő, színes ólomüveg-ablakai, és nem érti, mi történik vele. Mint valami révült transzban, az egyik előtt meg van rendülve, a másik előtt meg felvillanyozódik, ahogy belemarkol és gyúrni kezdi a festmények tömör drámaisága.
Rothko azt akarta, hogy a képei ugyanolyan elementárisan hassanak, mint a zene vagy a költészet. Hogy a néző ugyanazt élje át, amit alkotás közben ő. Nem csak arra volt kényes, hogy kit enged be a műtermébe, kinek ad el képet, kinek mit enged írni magáról. Amikor tehette, pontosan kikötötte azt is, hogy a műveit miként installálják.
Teljes félreértésnek tartotta, hogy bárki dekorációs célokra tartsa a festményeit: úgy vélte, azok leginkább tágas kiállítóterekben, együtt érvényesülnek. Igent mondott, amikor a Seagram Building belsőépítésze 1958-ban felkérte, hogy fessen hatalmas képeket a vadonatúj, korszakos manhattani felhőkarcoló luxuséttermének egyik termébe. Aztán amikor látta, mennyire felvágós lett a helyszín, inkább visszaadta az előleget és megtartotta a képeket.
Tulajdonképpen rendes dolog volt, hogy visszamondta a megbízást. Ha valakinek, neki tudnia kellett, hogy a komor Seagram-képek függőleges téglalapjai valójában átjárók egy olyan világba, ahol az ember hirtelen egyedül marad, és rászakad a létezése összes kínja és öröme, ahol nem tud hazudni magának, ahol megélheti a poklot és a mennyországot, akár egyszerre. Nem ideális dekoráció a Park Avenue-n egy Four Seasons-be.
A mintegy 30 befejezett Seagram-kép közül Rothko kilencet a Tate-nek adott, melyek aztán 2000-ben átkerültek a Tate Modernbe, egy kifejezetten a számukra tervezett térbe. Bécsben is látható most jónéhány. Azt hiszem, Rothko elégedett lenne a bécsi kiállítással, vagy legalábbis az utolsó két teremmel, mert olyan atmoszférájuk van, hogy még tíz nappal később is libabőrös leszek, amikor felidézem.
Hogy Rothko festményei mennyire megteremtik a saját terüket, arra jó példa a művészetpártoló pénzember Donald Blinken esete. Blinken pár évig amerikai nagykövet volt Pesten a 90-es években, amúgy meg egyike a kevés gyűjtőnek, akiben Rothko megbízott. Amikor a festő átküldte az első képét, Blinken érezte, hogy ez így nem lesz jó. Egy év alatt eladta a teljes addigi gyűjteményét, és a New York-i Iskola absztrakt expresszionistáit kezdte vásárolni. A nappalijában (legalábbis az egyikben) azóta csak négy nagy Rothko lóg és egy kisebb (szintén Rothko) akvarell.
Nem mindenkinek jönnek be Mark Rothko képei. Arra vagyunk kondicionálva, hogy a dolgokat megérteni próbáljuk, és nehéz engedni, hogy néha csak úgy, magától, elementáris erővel üssön be valami, mint egy spéci, a zsigeri érzelmekre ható keménydrog. Nekem se szokott menni, de Rothko átgázol a hárításaimon, és ez a legjobb dolog a világon, ami az emberrel egy festmény előtt történhet.

A bécsi Kunsthistorisches Museum Rothko-kiállítása június 30-ig látható.

(Borítókép: Kunsthistorisches Museum Wien)"
494,kultur,"Lázba hozta a rajongókat az a titokzatos visszaszámlálás, amit Taylor Swift Instagramon, a weboldalán, Twitteren és egyéb helyeken osztott meg, számolt be a Pitchfork. A számláló április 26-án éjfélkor jár le, 26-a csütörtökre esik, és a nagy nemzetközi zenemegjelenéseket csütörtökönként szokták kidobni a netre, így nem elképzelhetetlen, hogy valami új zene érkezik az énekesnőtől. 
232.8k Likes, 0 Comments - Taylor Swift (@taylorswift) on Instagram: ""4.26"""
495,kultur,"Az idei tavasz nagy művészeti dobása Bécsben egyértelműen a Rothko-kiállítás a Kunsthistorisches Museumban: az absztrakt, sötét, még a monitoron is fullasztó festményeket mi is megnéztük, itt írtunk róla bővebben. A Rothko-tárlat június 30-ig látogatható, de ha valaki úgy döntene, hogy a következő hetekben elindulna az osztrák főváros felé, akkor itt van még pár kiállítás, hogy egy teljes napi programmá bővüljön a bécsi kiruccanás.
Márciustól kezdve a Leopold Museum állandó kiállítása lett a Vienna 1900, ami három emeleten és 1500 négyzetméteren mutatja be, hogyan csúszott át a bécsi modernizmus a szecesszióba, és onnan aztán tovább az expresszionizmusba, olyan alapnevek műveivel, mint Klimt, Schiele és majd nemsokára Kokoschka is, csak az ő képeit most még egy másik tárlaton használja a múzeum. A Vienna 1900 óriási, kimerítő tárlat, ami a teljes kép jegyében nemcsak a képzőművészet, hanem az iparművészet és mindenféle más társművészet fejlődését is bemutatja.
A legnagyobb erőssége, hogy tényleg átfogó és minden részletre kiterjedő, hiszen nem kizárólag festményeket és grafikákat lehet nézegetni, hanem ruhákat, bútorokat, személyes tárgyakat is (több képeslapot találtunk, amelyeket Schiele Győrből írt szüleinek), lehet zenét hallgatni, hosszú értekezéseket olvasni, megismerjük a korszak kezdeteit (Klimt földhözragadtabb alkotásaival kezdődik a tárlat), és azt is, hogy mindez hova érkezett meg - a kiállítás utolsó állomásán az antiszemitizmus miatt emigrálók névsorát láthatjuk egy videóinstalláción.A Leopold Museum gyűjteményéből és magángyűjtők kollekcióiból összeállított tárlat olyan hatalmas, hogy a szecesszió rajongói simán el tudnak itt időzni egy fél napot. Én egyébként egyáltalán nem vagyok az, de így is órákat voltam benn, mert ha Schiele ezerszer látott képeit és skicceit már unjuk, akkor is el lehet szórakozni az osztrák századforduló kevésbé ismert művészeinek munkáján. Vagy ha nem érdekelnek különösebben a freudi alapokon nyugvó képalkotások, akkor bőségesen nézegethetjük a korszak bútorait, virágtartóit, arcait, könyveit és ruháit.Leopold Museum, Museumsplatz 1. https://www.leopoldmuseum.org/en Nyitva minden nap 10-től 18-ig, kivéve csütörtökön, akkor 21 óráig tart nyitva, és kivéve kedden, mert akkor zárva. Állandó kiállítás.
A helyi iparművészeti múzeumban (MAK) rendezett kiállítás pont azoknak való, akiket szintén érdekel a bécsi századforduló, de nem akarnak több szobányi Klimt-fényezésen átverekedni, hogy egy gyönyörű fekete-fehér mintát lássanak egy kredencen. Koloman Moser a korszak egyik, ha talán nem a legnagyobb formatervezője és grafikusa volt, aki a Bécsi Műhely nevű kollektíva egyik alapítójaként abban hitt, hogy a művészetnek mindenhol ott kell lennie. És mindenhova oda is rakta, prospektusokra, plakátokra, virágtartókra, sőt, még az akkoriban használatos osztrák-magyar pénznem, a korona bankjegyeit is ő tervezte.
És a MAK szintén óriási tárlatán simán lehet olyan érzése a látogatónak, hogy minden, amit erről a korszakról gondol vagy a fejében elképzel, az (Klimt és Mucha mellett) egészen biztosan Moser fejéből pattant ki. Ráadásul időrendi sorrendben nézhetjük végig az életművét, ami gyakorlatilag teljesen párhuzamos a korszak művészeti fejlődésével: levált a naturalizmusról, inspirálta a japán képzőművészet, Otto Wagner vezetése alatt belevágott a formatervezésbe, megalapította a Bécsi Műhelyt, tökélyre fejlesztette a Gesamtkunstwerk fogalmát (azaz hogy egy adott műalkotásban több művészeti ág is egybefűződhet), hogy aztán élete hátralevő részében visszatérjen a letisztultabb festészethez. Ez tényleg az a kiállítás, ami után nehéz elfelejteni Koloman Moser nevét.MAK, Stubenring 5. https://www.mak.at/. Nyitva minden nap 10-től 18-ig, kivéve kedden, mert akkor este 22 óráig tart nyitva, és kivéve hétfőn, mert akkor zárva. Még április 22-ig tart.
A “kínai kortárs művészet” szóösszetétel úgy hangzik, mintha egy XIII. kerületi társasági eseményhez készült bingón vagy legalább a Cards Against Humanity egyik kártyáján szerepelne válaszként, de a Chinese Whispers egyértelműen a tavasz kevésbé ismert nagy durranása Bécsben: több hodálynyi nyomasztó, elgondolkodtató, vicces, nevetséges, vagy szörnyű műtárgy, amihez hasonlókat a nyugat-európai művészvilágban keveset találni. A gyűjtemény nagyrésze Uli Sigg egykori svájci diplomatától és üzletembertől származik, aki a hetvenes évektől kezdett el kínai művészettel foglalkozni, úgyhogy hála neki, Bécsbe átruccanva több Aj Vej-vej-alkotás is ott van a szemünk előtt. Sőt, ott van maga Vej-vej is az elhíresült installáción, amin az öltönyös hasonmása a padlón fekszik.
Nehéz is pár mondatban összefoglalni a Chinese Whisperst, mert a félhomályban, tényleg hangárméretű terekben prezentált műalkotások mennyisége zavarbaejtő, úgyhogy csak minden rendszer nélkül szemezgetek:
Ez tényleg csak a Chinese Whispers töredéke, még nem is esett szó arról a szőttesről, amit egy pártlap teljes éves megjelenéséből készítettek, és amiben minden nap megjelent egy fotó Hszi Csin-pingről, egyetlen nap kihagyás nélkül. Nem volt szó a megcsonkított, satukkal összetartott bonszaifáról. A többszáz, csonkig égetett gyertyáról, amelyek megolvadt viasza régi tekercseket fed be. És arról a szintén idegtépő videómunkáról, amiben egy évtizedekkel ezelőtti tévébemondó a “víz”-szó különböző fajtáit sorolja fel egy tévéműsorban, bezengetve a MAK egész kiállítóterét.

MAK, lásd feljebb. Még május 26-ig tart.

A bécsi fotóhónapot évekig Eyes On néven tartották, de egy év kihagyás után idén egy új csapat vette át a szervezést, a nevet pedig a könnyebben érthető Foto Wienre változtatták, illetve találtak egy minden szempontból pompás fesztiválközpontot maguknak: a bécsi fotóhónap főhadiszállása ugyanis a Postsparkasse épülete, amit Otto Wagner tervezett az 1900-as évek elején. A leginkább szecessziós erődre emlékeztető monstrum két emeletét is igénybe vették, és a fotóhónap remek alkalom volt arra, hogy ingyen bejussunk az épületbe.
És erre jött még rá az a minimum 10 tárlat, amit az épület különböző pontjain elhelyeztek, a pincétől az előtér oszlopaiig: az alagsorban egy bécsi művészeti iskola tanítványai raktak össze egy olyan kiállítást, ami a legsúlyosabb pillanataiban A négyzet című svéd filmre emlékeztetett, a legjobbakban pedig egy egészen szellemes válogatásra egy csomó tehetséges fiataltól (a tárlaton szerepel Szalai Dániel fotós is, akivel itt készítettünk nagyképet). És ez csak egy az öt földalatti tárlatból, volt itt még komplett kiállítás a transzhumanizmusról és az emberi testről (Bodyfiction), meg a Youtube-on található, különféle jövőképeket vizionáló videókból összevágott dokumentumfilm (The Illegal Film) is, ami nem egészen fotó, de jó ürügy volt rá, hogy bevackoljuk magunkat a Postsparkasse egyik irodájába.Sajnálatos módon a Foto Wien csak április 6-ig kapta meg a helyi postabank épületét, habár a fesztivál maga április 20-ig tart. Úgyhogy érdemes átböngészni a rendezvény honlapját, és megnézni, hogy hol, mikor, merre, milyen kiállítás nyílik meg a rendezvény végéig. Rengeteg az egy-egy galériában csak pár napig látható popup-kiállítás, de vannak olyanok, amik a fesztivált is túl fogják élni. Ilyen például az Über Leben am Land című kiállítás a bécsi Kunst Hausban, ahol nemzetközi művészek fotói, videói és installációi láthatók, mind-mind a vidék témakörében.*(*Az őszinteség jegyében: az egyik művész a feleségem, Szombat Éva.)https://www.fotowien.at/de/ Még április 20-ig tart."
496,kultur,"Csütörtökön előadás közben meghalt Ian Cognito brit komikus. A bicesteri Atic bár közönségéből sokan azt hitték, hogy a rosszullét is az előadás része, és nevettek, miközben a 60 éves komikus először kapkodta a levegőt, majd öt percre teljesen elhallgatott, amíg le nem esett a közönségnek, hogy tényleg baj van – írja a BBC.
A Lone Wolf Comedy Club eseménysorozat és Ian Cognito előadásának szervezője, Andrew Bird azt mondta, a komikus nem érezte jól magát színpadra lépése előtt, de ragaszkodott hozzá, hogy megtartsa az előadást. Bird szerint az előadás közben nem látszott rajta, hogy rosszul lenne. ""A régi önmaga volt, hangosan beszélt. Meg is jegyeztem magamban, hogy milyen jó formában van"" - mondta.
Bird azt is elmondta, hogy a férfi még viccelt is a halálával a színpadon, mielőtt tényleg rosszul lett volna. ""Képzeljék el, hogy nézne ki, ha itt halnék meg maguk előtt"" - mondta a közönségnek. Egy másik férfi arról számolt be, hogy Cognito stroke-kal viccelt: ""képzeljék el, hogy stroke-ot kapok, és úgy térek magamhoz, hogy walesiül beszélek""- mondta.
Bird azt mondta, ő sem hitte el, hogy a komikus meghalt. Amikor felment a színpadra megnézni, hogy mi van vele, arra számított hogy magához tér, és kiderül, hogy csak vicc volt az egész. Mikor azonban leesett, hogy baj van, egyből hívták a mentőket, akik azonban már nem tudták megmenteni a 60 éves férfi életét.

Cognito - polgári nevén Paul Barbieri - 1958-ban született Londonban, és a nyolcvanas évek közepe óta tartott stand-up comedy előadásokat. Sok kollégája emlékezett meg róla a halálhírére reagálva, kiemelve a szakma iránti elkötelezettségét. Cognito 1999-ben megnyerte a legjobb stand-uposnak járó Time Out Awardot.
"
497,kultur,"Bródy János az ATV Egyenes beszéd című műsorában vendégeskedett, ahol nemcsak a frissen megjelenő kislemezéről, de néhány közéleti kérdésről is beszélt.
Az eddig csak a Youtube-on elérhető, most kislemezen is megjelent dal címe az Akit a hazája nem szeretett, így értelemszerűen a hazaszeretetről is beszélgettek.
Bródy a félreértések elkerülése végett elmondta, hogy a dal nem róla szól, nem önéletrajzi indíttatású, ő úgy érzi, szereti a hazáját. A dal azokról a százezrekről szól, akiknek valaha el kellett hagyniuk Magyarországot, mert úgy érezték, a hazájuk nem szereti őket, nem tudnak benne boldogulni.
„A hazaszeretet az semmiképpen sem az éppen regnáló kormány szeretetét jelenti"" - mondta Bródy a műsorban. Azt szeretné, ha nyilvánvaló lenne, hogy a hazaszeretet nem egy politikai ideológia szeretetét, hanem egy kultúra, egy hagyományrendszer, egy nyelv, egy nép szeretetét jelenti.
Március végén Bródy egy rövid posztban jelentette be, hogy elmarad az évek óta tervezett bemutatója az Operettszínházban. A Molière életéről szóló prózai Bulgakov-darabot, a Képmutatókat vitték volna színre zenés formában, de a februárban kinevezett új főigazgató, Kiss-B. Attila elkaszálta a darabot.
Erről azt mondta a műsorban, hogy nem tudja, hogy politikai okokból dobta-e az Operettszínház az előadást, vagy a darabbal volt valami problémája, az biztos, hogy az új főigazgató elképzeléseinek nem felelt meg, de nem kapott túl részletes indoklást. Bízik benne, hogy találnak olyan helyet, ahol színpadra tudják állítani, mert gyakorlatilag kész van."
498,kultur,"Ausztriában minisztériumi bizottságot hoztak létre a bécsi Balettakadémián történtek kivizsgálására. A testület a nyár elejéig készíti el jelentését, írja a Die Presse. A bizottságnak alaposan körül kell járnia az ottani balettintézetet ért vádakat.
Christian Kircher, az osztrák állami színházakat és operaházakat felügyelő Bundestheater Holding ügyvezetője ezt mondta:
Mélységesen sajnáljuk, hogy a Bécsi Állami Operaház Balettakadémiáján egyes tanárok vitatható módszerei testi és lelki sérüléseket okoztak az ott tanuló gyerekeknek és fiataloknak. Az osztrák Bundestheater nevében elnézést kérek azokért az ismertté vált visszaélésekért és az ott kialakult autoriter viszonyokért, ennek soha nem szabadott volna megtörténnie. 

A botrány ezen a héten tört ki, miután kiderült, hogy a bécsi gyermek- és ifjúságvédelmi hatóság már hónapok vizsgálódik a balettintézetben, írta meg a Falter című osztrák hetilap.

Egy 2017-ben elbocsátott balett tanárnő számolt be az intézményben uralkodó ""rabszolgatartó mentalitásról"" és kollégái brutális módszereiről, akik a pubertáskorba lépő gyerekeket folyamatosan megalázták mások előtt  , erőszakot alkalmaztak velük szemben. A fiatalokban egészségtelen testképet alakítottak ki, ami miatt sokan evési zavarokkal küszködtek.
Egy férfi tanár ellen, aki egy fiú diákjának pornófilmeket mutatott és közben a szeme láttára maszturbált, s zexuális zaklatás miatt folyik eljárás .  Őt a vizsgálat lezárásáig felfüggesztették a munkavégzés alól. "
499,kultur,"Csütörtöktől látható a mozikban a digitálisan felújított Vízipók-csodapók - közölte a forgalmazó az MTI-vel.
A közlemény szerint a legendás, 1983-as egészestés rajzfilm restaurálása több mint fél éven át tartott, kockánként távolították el az egyenetlenségeket, festékhibákat, valamint a színeket is felfrissítették.
A Vízipók-csodapókot a Kertész György és Szabó Szabolcs forgatókönyve alapján született rajzfilmsorozat első két szériájának 14 epizódjából állítottak össze, amelyekhez az egyik rendező, Haui József készített összekötő jeleneteket.
A történet főhőse Vízipók, aki földi pók társaitól eltérően nem a sarokban vagy a fákon szövögeti hálóját, hanem a vízben lubickol. Barátja, a kicsit morgós, folyton hitetlenkedő Keresztespók, aki kapcsolatuk által megérti, hogy attól, hogy valaki más, mint ő, még lehet rendes - írja a közlemény.
A mozifilm a Pannónia Filmstúdió Kecskeméti Műtermének gyártásában készült. A sorozat dramaturgja Bálint Ágnes volt. A digitálisan felújított egészestés Vízipók-csodapók a Mozinet forgalmazásában látható csütörtöktől a mozikban - olvasható a közleményben."
500,kultur,"Jesse Eisenberg jó, Alexander Skarsgård pedig remek alakítást nyújt A Kolibri projektben, ám ketten – sőt, igazából a mellékszerepben fényesen csillogó Michael Mandóval hárman – sem tudják megmenteni a filmet, ami nagyon hamar elcsúszik azon a banánhéjon, hogy az ellenszenves főszereplőivel egy percre se tud azonosulni a néző.
Az alapötlet pedig nem volt rossz: két orosz-zsidó származású New York-i unokatestvér, Vincent és Anton Zaleski kitalálják, hogy ha építenek egy nyílegyenes – tényleg nyílegyenes, erdőn, hegyen és vízen a legkisebb kanyar nélkül átvágó – optikai vezetéket New York egyik Wall Street-i adatbankjától Kansasig, akkor 16 milliszekundum alatt, mindenki másnál 1 milliszekundummal előbb tudják lehívni a tőzsdei adatokat, és ezzel dollármilliárdokat csalhatnak el másoktól. A dolog jól hangzik, A nagy dobást kell keverni A Wall Street farkasával, hozzá egy kis heist-zsáner, és ömlenek a nézők a mozikba, így meg a pénz. Ehhez ráadásul sikerült megnyerni Eisenberget, Skarsgårdot és Salma Hayeket is, csak épp egy épkézláb forgatókönyv hiányzott az egész mögül.
Nem az a baj, hogy a két Zaleski figurája nem szerethető, mert ha csak a pénzvilágnál maradunk, a Billions galád befektetői és ügyészei sem valami megnyerő figurák, de nekik ott van az, ami Zaleskiéknék teljesen kimaradt: olyan motiváció, ami felkelti az ember érdeklődését, ez viszont itt a puszta és végtelenül önző meggazdagodás.
            
Az sem segít sokat, hogy a két Zaleski alakját nem sikerült túlzottan kidolgozni. Van Anton (őt játssza Skarsgård), a társas helyzetekben rettentő furán viselkedő zseni, és van Vincent (ő pedig Eisenberg), a borzasztóan hadaró cselszövő. Sokkal mélyebbre egyik főszereplőnél sem jutunk, már csak azért sem, mert a film elég gyorsan leredukálódik egy végtelen ismétlődésre – montázs a kábelfektetésről, Vincent küzdelme a géppel, Anton harca a kódokkal, és néha Salma Hayek karaktere is felbukkan emlékeztetőül, hogy ja, van ám egy ellenség is a sztoriban.
A loop első három elemét olyan részletességgel ismerjük meg, mintha csak egy dokumentumfilmet néznénk, ezért teljesen az az érzése támad az embernek, hogy megtörtént eset alapján készült filmet látunk, pedig nem, ez az első komolyabb filmjét rendező, egyben a forgatókönyvet író Kim Nguyen kitalációja.
Ami viszont ha nem is sokat, de ment a filmen, az a két főszereplő. Eisenbergnél látszik, hogy Nguyen főleg azt kérte tőle, amit csak tud, mentsen át a Social Networkben játszott Zuckerbergjéből, ami nem volt rossz elképzelés, főleg, hogy az ottani hűvös, gyíkszerű gonosz figura itt egy vastag réteg emberséggel párosult. A fénypont viszont Skarsgård, aki volt már vámpír, erőszakoló, feleségverő és néma önjelölt nyomozó, és most a félig kopasz, előregörnyedésével ezt rendesen ki is hangsúlyozó techgurut is parádésan hozza.
Ez egy kisfilmbe remekül elmenne, majdnem két órán át viszont túl lapos időtöltés."
501,kultur,"Egy Geoffrey Marsh nevű színháztörténész már több mint egy évtizede azt kutatja, hogy mi lehetett William Shakespeare pontos lakcíme, azon belül, hogy London.
Az korábban is ismert volt, hogy a híres drámaíró 1597 és 1598 között a mai Liverpool Street Station közelében lakott, Marsh is ebből indult ki.
Ezután mindenféle hivatalos iratokat vetett össze egymással, hogy belője a pontos címet. Arra jutott, hogy Shakespeare valószínűleg a Great St Helen's Street 35 szám alatt lakott. Ma egy irodaház van a lakása helyén, egyébként meg a londoni City részét képezi, vagyis a város üzleti központjában van.
Ez a rész már a XVI. század végén, Shakespeare idejében is felkapott, jómódúak által lakott rész volt. Sok zenész, politikus, gazdag kereskedő lakott a környéken. A szakértők szerint az ilyen apróságok mind segítenek abban, hogy megértsük Shakespeare motivációit.
Marsh a Victoria and Albert Museum színház- és előadóművészeti részlegének vezetője.
(BBC)"
502,kultur,"Mi lehet a város titka? A mediterrán klíma vagy a mecseki uránbánya sugárzása? A tettyei dombok visszhangja? Emma néni, a legendás karvezető? Vagy van valami a levegőben? 
Lehet, hogy nem pont ezeket a kérdéseket, de talán hasonlóakat mindenki feltett már magának, akit egy kicsit is érdekel a magyar zene, hiszen Pécs tényleg ontja magából a sikeres bandákat. Lévai Balázs úgy döntött, a jelenség megér egy filmet, így készült el a Pécsi szál, amit a tervek szerint 2019. május 9-én mutatnak be.
Lévai korábban rengeteg zenei, irodalmi témájú tévéműsort készített, az ő nevéhez fűződik például a Dob+basszus, ahogyan Engedem, hadd menjen címmel készített dokumentumfilm is a Csík zenekar és Kiss Tibor egymásra találásáról, illetve őt bízták meg a Fábián Juliról szóló portréfilm rendezésével is. 
            
A zenés oknyomozást Szabó Simonra (Moszkva tér, Papírrepülők, Kölcsönlakás) bízták a készítők, és többek között olyan előadók segítenek neki a rejtély kibogozásában mint:
A film előzetese, amit a Robbit Creative csapata készített, most elsőként az Indexen látható:"
503,kultur,"
A kimaradt tavalyi év után április 15-én kezdődik a Trónok harca 8. évada. Az évtized legjelentősebb tévésorozata a hat részből álló utolsó évaddal véget ér, de igyekszünk megadni a módját a búcsúzásnak Westerostól: a premierig minden nap jelentkezünk a Trónok harcáról szóló cikkekkel, az egyes epizódokat pedig mindig keddenként fogjuk kibeszélni.

A Trónok harca másfél évtizedig nem a világ legjelentősebb, a tévézést örökre megváltoztató sorozatát jelentette, hanem egy befejezetlen, az első tévés évad kezdetén éppen a negyedik megjelent köteténél járó fantasy regényfolyamot. Pontosabban annak első kötetét, mert az egész sorozat A tűz és jég dala címet viseli.
Nem voltak ezek sikertelen könyvek, sőt a regények egyre inkább megtalálták a közönségüket. A 2005-ben megjelent negyedik kötet, a Varjak lakomája egyenesen a The New York Times bestseller listájának első helyén indított, és a lap beszámolója szerint George R. R. Martinnak már akkor megvolt az a fanatikus rajongótábora, ami nélkül se a regény, se a tévésorozat nem tudott volna kultikussá válni:

„Mr. Martin sagáit töviről hegyire végigelemezik az online felületeken, például az Amazon.com értékeléseiben vagy a fantasy fórumokon. Amikor Martin felolvasóturnét tart, órákig sorban állnak az emberek, hogy bejussanak. 'Soha nem láttam még ehhez hasonlót, kivéve, amikor rocksztároknak biztosítottunk helyszínt' – mondta Caroline T. Hughes, a Barnes & Noble eseménykoordinátora a manhattani Astor Place-ről, ahol Martin novemberben tartott felolvasást.”

A sosem látott tömeg ötszáz embert jelentett – mai szemmel nem tűnik nagynak, de akkor még bőven a Trónok harca-őrület előtt voltunk, a sorozat későbbi producere, David Benioff az első telefonhívást sem indította el Martin irányába.
A rajongók számánál többet számított az elkötelezettségük, és ennek jelentőségével Martin is tisztában volt.
Amikor 2001-ben J. K. Rowling az egyik Harry Potter-regénnyel elvitte a harmadik kötet, a Kardok vihara elől a műfaj legrangosabb elismerését, a Hugo-díjat, Martin állítólag így reagált: „Cseszd meg, Rowling! Lehet, hogy dollármilliárdjaid vannak, meg a Hugómat is elvitted, de ilyen rajongóid nincsenek.” Ha ez ebben a formában nem is hangzott el soha, két lényegi eleme Martin dokumentált nyilatkozatai alapján mindenképpen helytálló: neheztelt Rowlingra, amiért az elhatárolódott a fantasytől, és nagyon megbecsülte a rajongóit, mert tudta, hogy ebben az irodalomtudomány által lenézett műfajban ők fontosabbak a kritikusoknál.
Nem mintha A tűz és jég dalának regényei ne kaptak volna elismerő kritikákat. Lev Grossman nevezte el 2005-ben a Time magazinban megjelent cikkében az írót „amerikai Tolkiennak” és a jelző ettől fogva rajta ragadt. Grossmann hat évvel később ezt írta:
Martin megalkotta – illetve alkotja, hiszen a regények folyamatosan jelennek meg – korunk nagy fantasyeposzát. Ez egy profánabb, megcsömörlöttebb, ambivalensebb korszak eposza, mint amiben Tolkien élt. [...] A tűz és jég dala a mi eposzunk, ahogy mi, mai emberek élünk és ahogy álmodozunk.
A Tolkiennal való állandó összehasonlítást Martin hízelgőnek találta, nemcsak azért, mert soha nem tagadott módon Tolkien jelentette számára az egyik fő ihletforrást, hanem azért is, mert remélhette, hogy regényeinek sorsa hasonlóan alakul, mint az övé: témája miatt a sznob kritikusok kezdetben mellőzik, de a rajongók kitartó szeretetének köszönhetően végül a világ elismeri nagyságát.
A tűz és jog dala ugyanis szépirodalmi igényű könyv, nem egy tévésorozat forgatókönyve.
Amikor Martin 1991-ben belekezdett az első kötet megírásába, már rutinos hollywoodi forgatókönyvírónak számított. A Trónok harca azonban hobbiprojekt volt, saját kedvére foglalkozott vele, és kizárólag regényként tartotta életképesnek. Elég fura a sorozat sikerét látva visszaolvasni, hogy Martin a regényt eredendően megfilmesíthetetlennek tartotta, mégpedig pont azért, mert kompromisszummentesen írta meg – nem volt tekintettel a tévés és a filmes műfaji kötöttségekre, a történetet úgy alakította, ahogy neki tetszett.
„Mindig gyűlöltem, amikor meg kellett vágnom a forgatókönyveimet. Azt mondtam magamnak, ebből elég. Írok valamit, ami olyan nagy, ahogy én szeretném, a szereplőinek száma ezrekre rúg, lesznek benne hatalmas várkastélyok, csaták és sárkányok” – mesélte később. Martin úgy vélte, hogy a regényeiből mozifilmet csinálni már csak a terjedelmük miatt sem lehet, hiszen még Tolkienból is három hosszú film született, pedig a brit író trilógiája együtt tesz ki egyetlen Martin-kötetet, tévésorozat pedig azért nem lesz belőle, mert
túl felnőtt. A szex és az erőszak mértéke miatt sose menne át.
A tűz és jég dala eredettörténete is hasonlít ahhoz, ahogy Tolkien regénye megszületett: teljesen önmagáért való könyvnek indult. Tolkien megfilmesítésben végképp nem gondolkodott (nem is vágyott rá), de azt se nagyon hitte, hogy lassan hömpölygő, klasszikus nyelvezetű meseregényét bármelyik kiadó megjelentetné. Saját kedvére írta, oxfordi tudós barátait szórakoztatta a felolvasásokkal.
És végül mindkét alkotás pont azért lett merész, eredeti és formabontó, mert szerzőik nem akartak olvasói vagy nézői elvárásoknak megfelelni, csak saját írói ösztönük után mentek.
Tolkien és Martin regénye egyaránt a korlátok nélküli szerzői szabadságból született.
Mindkettejüket feszítette egy történet, amit el akartak mesélni, és aminek csak az eleje volt meg a fejükben, a vége nem. Martin így mesélt arról, mi történt vele 1991 nyarán: „Egyszer csak megjelent a szemem előtt ez a jelenet, ami végül a Trónok harca első fejezete lett. Bran szemszögéből; látják egy férfi lefejezését és aztán farkaskölyköket találnak a hóban. Olyan erősen és élénken láttam ezt, hogy meg kellett írnom. Leültem írni, és úgy három nappal később kijött belőlem ez a szöveg, szinte abban a formában, ahogy aztán olvastátok” – mesélte.
Nyilvánvaló, hogy Martinnak sem ekkor, sem jóval később nem volt arról határozott elképzelése, hova fog vezetni ez a kezdés, nem gondolkodott azon, hogy most akkor Daenerys Targaryen a vastrón jogos örököse, vagy Jon Snow, és hogy akkor hogyan lehetne úgy kanyarítani a történetet, hogy értelme legyen a háromszemű hollónak.
Ez a folyamat nagyon hasonlít arra, ahogy a Tolkien A Gyűrűk Ura születéséről mesélt: „Ez a mese egyre nőtt mesélés közben, míg végül a Nagy Gyűrűháború története lett belőle, sok utalással a megelőző idők még régebbi történetére. [...] A történet mintegy a maga akaratából a régebbi világ felé kanyarodott, ennek a végét és elmúlását foglalta magába, mielőtt az elejét és a közepét elbeszélhettem volna.”
És ezen a ponton jutunk el oda, ahol az utak elágaznak, mert Tolkien be tudta fejezni a maga történetét, Martin viszont nem.
A tűz és jég dalának befejezetlensége hosszú évek óta a rajongók egyik legnagyobb bosszúsága, és a sorozat sikere miatt ma már a regények olvasóinak száma is milliókban mérhető. 

 A könyvek megjelenési dátuma így alakult: 

Trónok harca – 1996
Királyok csatája – 1998
Kardok vihara – 2000
Varjak lakomája – 2005
Sárkányok tánca – 2011
The Winds of Winter – ?
A Dream of Spring – ?
Az első három kötetet Martin kilenc év alatt írta meg, összesen 2428 oldalt. (Tolkien 12 év alatt írta meg az 1191 oldalas trilógiáját, vagyis Martin ebben az időszakban még sokkal gyorsabban dolgozott nála.) A könyvek megjelenésének üteme azonban lassulni kezdett: a negyedik kötet öt év alatt, az ötödik hat év alatt készült el, a hatodik kötet pedig most jár a nyolcadik évnél. A rajongók számára a The Winds of Winter megjelenésének elhúzódása tette egyértelművé, hogy valami nem stimmel: Martin a kötetet eredetileg 2014-re ígérte, aztán a kiadó 2015-re harangozta be a megjelenést – de ezt sem sikerült tartani. 2016 februárjában Martin bejelentette, hogy minden más írói tevékenységét félreteszi:
Nem írok semmit, amíg a Winds of Wintert le nem adom. Tévéjátékok, forgatókönyvek, novellák, bevezetések, előszók, semmit.
A fogadkozást hallva azt hihettük, hogy a regény mindjárt elkészül. Hiszen tudni lehetett, hogy már annyi minden kész van belőle: Martin közzétett teljes elkészült fejezeteket, tartott felolvasásokat, több száz oldalról mondta már évekkel korábban, hogy megvan. A The Winds of Winter az elmúlt három évben mégsem készült el. 2017-ben Martin még azt mondta, hogy pár hónapra van a befejezéstől, 2018-ban azonban már elismerte, hogy abban az évben a regény nem jelenik meg.
Helyette megjelent viszont egy olyan könyv, amit Martin nem ígért: Tűz és vér, a Targaryen-dinasztia előzményhistóriája.
Nincs mit szépíteni rajta, ezt a folyamatot úgy hívják, hogy alkotói válság.
A Tűz és vér ugyanaz Martin életművében, mint A szilmarilok Tolkienéban – a mitológiát csiszolgató, hardcore fanok igényeit kiszolgáló, de irodalmi szempontból értelmezhetetlen alkotás. Tolkien A Gyűrűk Ura megjelenése után soha többé nem írt semmit, ami teljes értékű szépirodalom lett volna (ezt az állítást, persze, minden Tolkien-rajongó kikéri magának, és nem is teljesen igaz, a mitológiai könyvekben vannak remek irodalmi morzsák, de ezek már nem álltak össze nagy művé). Tolkienban egy magnum opus volt, azt megírta, az életéből hátralévő időt az általa alkotott világ tökéletesítésével töltötte. Martinban is egy magnum opus volt, de azt nem fejezte be, és most az általa alkotott világ tökéletesítésével szeretné tölteni az idejét – csak éppen óriási nyomás nehezedik rá, hogy csinálja már meg, amit ígért.
És ha ebből a nyomásból belátható időn belül meg is születik a The Winds of Winter, amiből bizonyára tényleg rengeteg megíródott, azt azért nehéz elhinni, hogy lesz belőle még egy utolsó kötet is (A Dream of Spring), aminek valószínűleg még csak vázlatai vannak. Martin 70 éves, ez már nem a legtermékenyebb alkotói korszak egy író életében.
„Évek óta küzdök vele” – ismerte el tavaly a The Guardiannek adott interjúban, hogy a The Winds of Winter nyomasztó teherré vált, és mitológiát sokkal könnyebben ír helyette. A sorozat óriási sikere, a külső és belső elvárások egyáltalán nem könnyítik meg a dolgát.
Minden alkalommal, amikor leülök, nagyon is tudatában vagyok annak, hogy valami jelentőset kell létrehoznom, és az a tudat, hogy jelentőset kell létrehozni, elég súlyos teher az emberen.
Sajnos, nagy művek a legritkább esetben születnek ilyen alkotói állapotban. Nagy művek olyankor születnek, amikor az írót feszíti a vágy, hogy elmeséljen egy sztorit, bármerre kanyarodik is, és az se számít, érdekelhet-e rajta kívül bárkit. Amikor a szeme előtt egyszer csak megjelenik egy vízió egy hobbitról, aki hosszú utazásra indul, vagy farkaskölykökről a hóban. 
Ebből nem következik, hogy a regényfolyam utolsó két kötete biztosan rossz irodalom lesz. Ha végül megszületnek, remélhetőleg tisztességesen, elfogadható színvonalon lekerekítik és befejezik az eposzt. És azt biztosra vehetjük, hogy Martin ízlésesebb módon fogja befejezni/fejezné be a saját történetét, mint a filmesek – bármi legyen is a sorozat zárása.
Hogy Martin számára teherré vált a hatodik kötet, és kínlódik vele, az abból a szempontból jó jel, hogy nem fogja összecsapni a bevétel kedvéért, meg hogy megszabaduljon végre Westerostól. A rajongók többségének valószínűleg minden megfelelne, amiben van egy rakás váratlan fordulat, meg olyan trónok harcás a stílusa, de Martin igazából már nem nekik játszik, hanem az utókornak. Csakhogy ezt a meccset legjobb esetben is csak döntetlenre lehet kihozni.
A tűz és a jég dala két okból is hátrányosabb helyzetben van irodalmi műként, mint A Gyűrűk Ura. Az egyikről maga Martin tehet, mivel túl sokat markolt, elmérte, hogy milyen hosszúságú műre van elegendő alkotóereje. A megjelenési dátumokon és a szöveg, a történetvezetés minőségén egyaránt látszik, hogy a kezdeti alkotói lendület igazából meddig tartott ki: a harmadik kötet végéig. Nem arról van szó, hogy rossz a negyedik-ötödik kötet, de a történetvezetés érezhetően szétesett. Miközben Martin világa kitágult és gazdagodott, elkezdett elszivárogni belőle az az elemi erő, ami az első három könyvet éltette. Mindezzel nem lett volna nagy baj, ha Martin időben valamiféle konklúzió felé kormányozza a történetet, ha a szemhatáron már látszana a dolog vége – de nem ez a helyzet, az utolsó két kötet a narratívát minden korábbinál szétfolyóbbá tette. Ez a válság kulminálódhatott a hatodik kötet írása során.
A másik probléma paradox módon a sorozat példátlan sikere. A Gyűrűk Urát szépirodalmi műként nem tudja megfojtani a Peter Jackson-féle mozitrilógia, mert a regény a filmektől függetlenül vált kultikussá, és a filmek inkább csak egy epizódot jelentenek a befogadástörténetében. A tűz és a jég dala viszont túlzottan szoros szimbiózisba került a tévésorozattal. Martin most abban a hálátlan helyzetben van, hogy regényének szereplőit és helyszíneit mindenki egy tévésorozat által képzeli el, és úgy kellene befejeznie a saját történetét, hogy közben a másik médiumon már kialakult valamiféle befejezés.
Nyilvánvalóan azt kívánom, bárcsak hamarabb befejeztem volna a könyveket, és a tévésorozat nem vágott volna elém. Erre egyáltalán nem számítottam

–nyilatkozta idén márciusban.

A regényeket és a sorozatot 2015-ig sikerült nagyjából közös mederben tartani. Amikor világossá vált, hogy Martin nem fog tudni a tévé tempójában haladni az írással – ez 2016-ban történt meg –, a producerek úgy döntöttek, hogy a Trónok harca önálló tévés termék, ami innentől járja a maga útját. Számos kérdésben kikérték még Martin véleményét, tájékozódtak a terveiről, de mostanra a szálak nagyon meglazultak. A producerek belefáradtak az egyeztetésekbe és Martin állandó irányváltásaiba. („George egy csomó mindent írás közben fedez fel” – mondta David Benioff.) Martin mindig nagyvonalúan dicsérte a tévések munkáját, de megszólalásaiban a hetedik évadtól kezdve egyre inkább azt hangsúlyozta, hogy az ő szellemi termékei a regények, és a sorozat önálló alkotás. Mindez mostanra finom, de egyértelmű elhatárolódássá vált:
Nem olvastam az utolsó évad forgatókönyvét, és nem tudtam ellátogatni a forgatásra, mert a Winds of Winteren dolgoztam. [...] Természetesen már rég lehagytak. Bizonyára lényeges eltérések lesznek.
Bárhogy is ér véget a sorozat, Martin már semmilyen felelősséget nem vállal érte – de ettől még a könyveknek nincs túl sok esélye, hogy kiszabaduljanak az árnyékából.
De vajon katasztrófa-e, ha A tűz és jég dala végül Martin minden erőfeszítése ellenére befejezetlen marad? Azoknak, akik Martin világának rajongói, minden apró morzsa érdekes, és ezért minden újabb könyv kincset érő információforrás. Hiszen kiderülhet belőlük, honnan kapta a nevét a Bűnösök lépcsője Norvosban, megtudhatjuk, hogy milyen volt Melisandre fiatalkora, és talán még olyan alapvető kérdésekre is fény derül, hogy Martin világában képesek-e aktív közbeavatkozásra az istenek. Azoknak viszont, akik A tűz és jég dalát szépirodalomként szeretik olvasni, Martin már mindent megmutatott, ami a tarsolyában volt, és az utolsó két kötet az élményhez nem adhat hozzá túl sokat. Számukra ez a történet a vörös násznál nagyjából úgyis elért a végéhez.

 (Borítókép: Balról jobbra: Michelle Fairley, Maisie Williams, Sophie Turner, Kit Harington, George R.R. Martin, Nikolaj Coster-Waldau, Peter Dinklage, Lena Headey, David Benioff és D.B. Weiss, egy Trónok harca esten Kaliforniában 2013. március 19-én. Fotó: Alberto E. Rodriguez / Getty Images Hungary) 
"
504,kultur,"Megérkezett a Csillagok háborúja-sorozat legújabb, az eredeti sztorit a tervek szerint befejező részéhez az első előzetes. A film hivatalos címe is kiderült: The Rise Of Skywalker.
Az előzetesben a következő dolgok történnek:
A kilencedik részt J. J. Abrams rendezi, aki a trilógiát nyitó Az ébredő Erőt is. A tervek szerint a trilógia befejező részén Colin Trevorrow (Jurassic World) dolgozott volna, de ő még az előkészületek alatt elbúcsúzott, bár forgatókönyvíróként még ott van a stáblistán.
A trilógia befejező részében a főszereplők megmaradtak: az egykori rohamosztagos Finn (John Boyega), a Jedi-képességekkel rendelkező Rey (Daisy Ridley), az ellenállás pilótája, Poe Dameron (Oscar Isaac) és Darth Vader unokája, Kylo Ren (Adam Driver). A harmadik részben fel fog tűnni az előző részekből megismert Maz Katana (Lupita Nyong'o), Hux admirális (Domnhall Gleeson), Rose Tico (Kelly Marie Tran) és Leia Organa (az előző rész óta elhunyt Carrie Fisher). Fishert az első hírekkel ellentétben nem CGI-vel pótolják, hanem az eddigi filmek fel nem használt jeleneteivel. Fisher lánya, Billie Lourd is szerepelni fog a filmben.
A film Az utolsó Jediket követi, amit 2017 decemberében mutattak be. Azóta a Disney megjelentetett egy előzményfilmet, ami a fiatal Han Solóról szólt (Solo: Egy Star Wars-történet), bejelentették, hogy a Trónok harca alkotói is a Csillagok háborúján fognak dolgozni, illetve a mammutcég el fog indítani egy saját, Disney+ nevű streamingszolgáltatót, ahol szintén az univerzumban játszódó tévésorozat, a Mandalorian fog megjelenni. Szintén készül egy sorozat a Zsivány Egyesben szereplő Cassian Andor figurájáról, akit Diego Luna alakított.
Az utolsó Jedik finoman szólva is megosztó volt, a kritika szerette Johnson merész történetvezetését, de sok keményvonalas Star Wars-rajongó szemét csípte, ahogy elbánt Luke Skywalker figurájával, ahogy ábrázolta Yoda mestert, illetve ahogy szinte sutba vágott mindent, amit az előző rész, Az ébredő Erő felépített. Ennek ellenére Johnson a tervek szerint egy komplett trilógiát fog készíteni, ami független lesz a Skywalker-történetszáltól.
Az előzetest a Star Wars Celebration nevű rendezvényen jelentették be, Chicagóban, ahol Stephen Colbert műsorvezető celebrálta az eseményeket. Az előzetest J. J. Abrams rendező, és Kathleen Kennedy, a Lucasfilm elnöke vezette fel.
Abrams annyit elmondott a kilencedik rész cselekményéről, hogy a szereplők együtt fognak egy nagy kalandra indulni. Személyesen megjelent a színpadon a 3PO-t játszó Anthony Daniels, aki mindhárom trilógia összes filmjében szerepel, Billy Dee Williams, aki Lando Calrissiant játszotta A birodalom visszavágban és A Jedi visszatérben, és a kilencedik részben is fel fog tűnni.
Az új trilógia szereplői közül személyesen megjelent Daisy Ridley, John Boyega, Oscar Isaac, Naomi Ackie, Kelly Marie Tran, Joonas Suotamo (a szőr alatt ő Chewbacca), illetve a BB-8 robot is. Ackie-nek ez az első filmje a trilógiában, a figuráját Jannahnák hívják, de többet nem tudtunk meg róla. Amikor Colbert direkt megkérdezte, hogy Jannah vajon Lando lánya, nem adott egyértelmű választ, csak annyit, hogy Landónak sok gyereke lehet sokfelé.
Az eseményen mutattak be új képeket Oscar Isaac, John Boyega és Daisy Ridley karaktereiről is. Ridleynek két napja volt a születésnapja, úgyhogy a közönség elénekelte neki a Happy Birthdayt is. Adam Driver sajnos nem volt ott, úgyhogy Ridley mondta el a közönségnek, hogy a kilencedik filmben nem lesz félmeztelen Kylo Ren.
Abrams elmondta, hogy sok mindenért hálás az előző részt rendező Rian Johnsonnak, de a legfontosabb az, hogy beválogatta Az utolsó Jedikbe Kelly Marie Trant, aki Tico Rose-t játssza.
Abrams az esemény egy pontján behívta BB-8 egy új barátját, a DIO nevű robotot, ami leginkább úgy néz ki, mintha egy városnéző elektromos motor kerekére rárakták volna egy olvasólámpa fejét.
A The Rise Of Skywalker december 20-án kerül a mozikba. Egyelőre nincsen hivatalos magyar címe."
505,kultur,"Visszatér a TV2 hírműsorába, a Tényekbe Szebeni István, miután hivatalosan megszűnt az Echo TV, azaz valójában az Echo TV munkatársainak nagyobb része ült be a Hír TV-ből kirúgottak helyére. Ezek szerint a 2017 decemberében a TV2-t az Echóra cserélő Szebeni nincs köztük.
Az értesülésről beszámoló Blikk meg is szólaltatta a híradós bemondót a munkaajánlatáról:
Nagyon boldog voltam, amikor Kökény-Szalai Vivien hírigazgató megkeresett, hogy a Super TV2-n jelentkező Tények műsorvezetője legyek. Sosem volt titok, hogy a hírek szerelmese vagyok, nekem ez a műfaj a mindenem, híreket mondani egyfajta küldetés. Alig várom, hogy kezdhessek"
506,kultur,"A tegnapi bejelentést megelőzte egy kisebb, a szaksajtóban elhintett hír, amivel a Disney a hangulatot tesztelhette úgy, hogy szaftosabb infót nem közöltek a Plusról. Ennek alapján a Disney nem a Netflix-utat járja majd be, és a nyitásnál máris lesz mindenféle tartalmuk a valóságshow-któl a dokumentumsorozatokon át a már létező franchise-ok kísérőműsoraiig, és persze mellettük nem hiányozhat a hagyományos sorozat- és filmkínálat. Számszerűen nézve az idén novemberi induláskor a Disney+ az előfizetőknek
Összehasonlítva
kínálatával, a Disney+ elég szegényes archívumból válogathat, de mivel a Hulu nagyjából az övék, így nincs okuk az aggodalomra, ráadásul
amint a jelenleg érvényes szerződéseik lejárnak, aki Fox- és Disney-tartalmat akar majd, kénytelen lesz hozzájuk fordulni.
A Star Wars Celebration nevű eseménysorozaton tegnap bemutatott streamigplatformot többféle konstrukcióban árulják majd: magában, illetve összecsomagolva a cég többi, hasonló szolgáltatásaival, azaz az ESPN sportstreaminggel és a Huluval. Utóbbi azt is jelenti, hogy a cég végre hajlandó kilépni Észak-Amerikából, és a Hulu is rászabadul a világra.
A bevezetés többlépcsős lesz, az elsőben Észak-Amerika mellett Nyugat-Európa és a Távol-Kelet kapja meg a Disney+-t (2020 eleje), a következőben Kelet-Európa és Latin-Amerika következik (2020 vége), azaz jövő karácsonyra már nálunk is tuti lesz Disney+ a lapostévében.
Ha a Disney-nek van egy csepp esze, akkor tanul a Netflix hibájából, és csak magyar feliratos vagy szinkronos tartalmakkal indulnak el itthon.
A kontentot magát a mai elvárásoknak megfelelően a weben, okostévén, mobilon, tableten, konzolon és tán még okoshűtőn is fogyaszthatjuk majd, lesz HD és 4K opció, Dolby hang stb. A felületről túl sokat nem árultak el, a más szolgáltatóknál már megszokott ajánlórendszer és okos algoritmus itt is megvan, amit a Disney-főnök Bob Iger ehhez még hozzátett, hogy biztosan lehet majd a cég égisze alatt működő franchise-okra és stúdiókra szűrni (pl. Marvel vagy Star Wars), és az epizódokat le is lehet majd tölteni.
Az ilyen mulatság pénzbe kerül, különösen az elején, így a Disney nagyon óvatosan 2024-ig nem nagyon vár igazi megtérülést a Plustól, de akkorra világszerte 90 millió előfizetővel számolnak (a Netflix most 150 millión áll). A gyártásra és tartalomfejlesztésre éves szinten 1-2 milliárd dollárt akarnak költeni az első években, majd 2024-től, amikorra 50 saját gyártású, exkluzív tartalommal szeretnének bírni,
a 2,5-3 milliárdos költést célozzák be, ami ahhoz képest, hogy a Netflix a 2017-es 8,9 milliárdos költés után tavaly 12 milliárd dollárt szánt a tartalomra, az Amazon pedig 4,5 milliárdot, elég karcsúnak tűnik.
A szolgáltatást persze nem a statisztika, hanem a tartalom adja el. A Disney 2019-es filmjeitől kezdve semmi nem eladó a konkurenciának, náluk lesz a Marvel Kapitány, a Toy Story 4, az Aladdin, a Dumbo, Az oroszlánkirály, a Bosszúállók: Végjáték és a Star Wars IX is. Amikor a többi filmjük jogai visszaszállnak rájuk, természetesen csak náluk lehet majd látni Disney családi mozikat. A korábban bejelentett és most kihirdetett tartalmak közül ezek a legérdekesebbek:
Ez eddig elég egysíkú, és a jövőbeli tervek sem ígérnek markáns változást. A Disney+ családbarát streamingcsatorna lesz, a cég keményebb tartalmai (Alien, Deadpool stb.) a Hulura mennek át. A Disney–Fox-tartalmak elvesztése a konkurenciát elég érzékenyen fogja érinteni, különösen a gyerekfilmek és rajzfilmsorozatok, hiszen ha ezt a gyerek kiköveteli a szülőből, akkor a többi streamingelőfizetésből valamelyik igencsak hullani fog. Hogy melyik, az meghatározhatja az online tartalomfogyasztás jövőjét."
507,kultur,"Jó lenne minél több 40 felettit látni reklámokban, tévében, újságokban, és ideje lenne észrevenni, hogy mennyire értékes ez a korosztály, mi azon fogunk dolgozni, hogy előtérbe hozzuk az úgynevezett láthatatlan generációt.
Ezzel magyarázza a most induló, 40 évesnél idősebb nőket foglalkoztató modellügynökség vezetője, Ilkaházi Júlia, miért indította el a SilverChic Model Agency-t. Hozzáteszi: külföldön már több ilyen ügynökség indult. Ezzel a témával nemrég az Index is hosszú cikkben foglalkozott.
Az ügynökség egyrészt tapasztalattal rendelkező modelleket is keres, másrészt modelltanfolyamot indít, harmadrészt pedig közvetítő szerepet vállal cégek, reklámügynökségek felé.
Az öregedés mint természetes folyamat egyre fontosabb szerepet tölt be a médiában, egyre inkább előtérbe kerül az újságok hasábjain, és az emberek egyre nyíltabban beszélnek erről a sokáig tabu témáról. Mindenki megöregszik egyszer, ha nem hal meg, és a tagadás helyett az öregedés szépségére és előnyeire érdemes felhívni a figyelmet. Nincs ez másképp a modell szakmában sem
- olvasható a közleményben. Hozzáteszik: szeretnék felhívni a figyelmet arra, hogy ""a 40 feletti korosztály is létezik - és amúgy köszöni, jól van -, de valamiért mégsem látjuk őket reklámokban, pedig számos szolgáltatást vagy terméket hitelesebben tudnának reklámozni, mint fiatalabb pályatársaik"".
Legutóbb az keltett hatalmas feltűnést Magyarországon, amikor egy magyar fotós a saját nagymamáját kérte meg, hogy legyen egy pár fotó erejéig a kabátmodellje: az erről szóló blogbejegyzést 26 ezren lájkolták, de még az Index erről szóló Mindeközben-posztját is csaknem ötezren kedvelték.
Az egyik legismertebb idős modell egyébként a 70 éves Maye Musk, a Tesla-vezér Elon Musk édesanyja, aki hamarosan Magyarországra is látogat."
508,kultur,"Elkötelezett befektető érkezett a Népszavához, a piacvezető országos napilap így biztonságban működhet és fejlődhet a jövőben 
- így közölte honlapján a Népszava, hogy Leisztinger Tamás egyik cége, a Proton Trade Zrt. a lap új tulajdonosa, Puch László pedig megválik az újságtól, amelynek kiadóját a Horizont AG nevű érdekeltségén keresztül birtokolta.
A közlemény idézi Puch Lászlót, aki szerint az adásvétel nem egy ötletszerű döntés volt. ""Már korábban, a Spinoza házban egy beszélgetésen elmondtam, hogy örülnék, amennyiben elkötelezett vállalkozók segítenének azoknak a szervezeteknek és felületeknek, amelyek a számomra fontos, baloldalinak nevezett értékeket vallják. Hadd ismételjem meg: az elkötelezett, tőkeerős befektető itt van!"" – mondta Puch László Leisztingerről.
Leisztinger a közleményben azt állítja, a lap megvásárlása ""értékválasztás"" volt. Hozzátette: ""Nemcsak a lap hangnemét kívánjuk megőrizni, hanem a szerkesztőséget is, illetve a megkezdett fejlesztések folytatását is támogatjuk.""
A Népszava felerészben állami, azaz fideszes hirdetésekből tud működni, Puch pedig az említett beszélgetésen a Spinozában azt is elárulta: nem politikai szereplőkkel egyeztetett annak idején a lap megvásárlásáról, de ""Orbán nem ellenezte"" a tranzakciót. Az előző tulajdonos, Puch korábbi lapeladásának nem lett jó vége: miután megvált a meghatározó vidéki hetilaptól, a Szabad Földtől, az csakhamar a jobboldali médiaholdingban kötött ki.
Az 50 éves Leisztinger Tamásnak nem ez volt az első találkozása a hazai médiapiaccal, valamikor másfél évtizede már vizsgálta az akkor még liberális Magyar Hírlap megvételét, de végül drágának találta. A korábban elsősorban kárpótlásijegy-hasznosításból, egyszerűbb (Arago), majd minőségibb szállodákból (Hunguest) meggazdagodó milliárdos beszállt az energiaiparba és a húsiparba (Pick), vett csempegyárat (Zalakerámia), nagy fejlesztése volt a KÖKI Terminál.
Valaha baloldali kötődéséről volt ismert, Hagyó Miklóssal is nagyon jóban volt, élettársa, Tüttő Kata is szocialista politikus. Így az üzletembernek erősen kellett azon dolgoznia, hogy a tiltott, tűrt és a támogatott kategóriák hármasában legalább a megtűrt kategóriába bekerüljön. 
Talán e paraméter-rendszerben is értelmezhető volt az, hogy Leisztinger eladta szállodait Mészáros Lőrinc tőzsdei csoportjának (állítólag az üzletet nem ő kezdeményezte), illetve beszállt a fociba. Leisztinger mindig is jól focizott, ahogy remekül sakkozik is (szövetségi elnök is volt egy időben). Montenegrói szállodája az egyik légnívósabb kispályás fociközpont volt, na nem feltétlenül a szó sportszakmai értelmében, hanem az ott focizó milliárdosok társadalmi státusa révén mindenképpen.
Azt, hogy az NB 1-ben vitézkedő diósgyőri fociba (DVTK), majd a helyi jégkorongba, illetve az egri fociba is sok pénzt invesztált, állítólag Csányi Sándor MLSZ-elnök javaslatára fontolta meg, de ő legalább valóban szerette is a focit (az elmúlt héten is kint szurkolt csapatának az MTK - DVTK fővárosi mérkőzésen).
A jobboldallal régóta szélesedő viszonyrendszert ápolt, még Orbán Viktor is agyba-főbe dicsérte, amikor meglátogatta a diósgyőri stadiont. Annak is volt jelképértéke, hogy Leisztinger átadott egy Diósgyőr-mezt Orbánnak, amin egy nagy Hunguest-felirat volt: a hotellánc hamarosan Mészáros Lőrincé lett. Baloldali média-szerepvállalása annyiban pozitív hír lehet a Népszava olvasóinak, hogy anyagi ereje megkérdőjelezhetetlen. Politikai bátorsága és önállósága pedig a jövő zenéje."
509,kultur,"Közadatigénylésben kérte ki az Átlátszó az MTVA-tól, hogy mennyi honoráriumot fizettek a kormánypárti bloggereknek az elmúlt három évben. A nekik megküldött listából kiderül: 2015 és 2019 márciusa között közel 56 millió forintot fizetett ki az éves szinten körülbelül 90 milliárd forintnyi közpénzből működő MTVA.
A teljes összeg csaknem egynegyede, 12,5 millió forint egy személyhez, a Mozgástér blogot működtető Lánczi Tamáshoz, a Századvég nevű kormánypárti intézet vezető elemzőjéhez került. A Mozgástér blogról talán elég is néhány címet szemlézni:
A többit talán már el tudják képzelni.
Az Átlátszó azt is közölte, mely blogok működnek az MTVA-n keresztül közpénzből, és ki működteti ezeket:
A portál hozzáteszi: a választások közeledtével egyre több pénz áramlott a blogokhoz. Az ifjabb Lomnici Zoltán által vezetett Alaptörvény blog cikkeiért 2016-2017 ben alig több, mint 300 ezer forintot fizetett ki az MTVA az ügyvédi irodának, viszont 2018-ban már 2,55 millió forintot számlázhatott ifjabb Lomnici ügyvédi irodája blogírásért."
510,kultur,"Végleg eltűnt a netről a jó ideig függetlennek hitt hírportál, a VS.hu minden nyoma, így azoknak a cikkeknek az archívuma is, amelyet a portál indulása és a szerkesztőség botrányos szétesése között hoztak létre remek újságírók. És hogy a helyzet még megalázóbb legyen, a VS.hu cím most már automatikusan átirányít a kormánypropaganda legsötétebb vermére, az Origóra - vette észre a 24.hu.
A régóta takaréklángon üzemelő portál nem sokkal az után szűnt meg, hogy több száz másik kormánypárti médiatermékkel együtt beléptek a kormánypropaganda médiaholdingjába, a Közép-Európai Sajtó és Média Alapítványba (KESMA). De a tulajdonos a portál megszűnése után még azt ígérte, az archívum elérhető marad. A lap lekapcsolását azzal indokolták a munkatársaknak, hogy a jövőben a hírportálok piacán egyetlen termékre, az Origóra szeretnének koncentrálni.
A portál legsikeresebb másfél éve, 2014 közepétől pont az Origónál felmondott újságírók közül jó néhánynak és más tapasztalt szerzőknek volt köszönhető, hogy aztán 2016 áprilisában kiderüljön, a Matolcsy György-féle Magyar Nemzeti Bank alapítványai több mint félmilliárd forinttal támogatták a kiadó New Wave Production Kft.-t. A cégről addigra az is egyértelművé vált, hogy csehországi tulajdonosain keresztül valójában Szemerey Tamás, Matolcsy György unokaöccse érdekeltségeihez tartozik.
A független médiumoktól érkezett újságírók a nagy összegű támogatás napvilágra kerülése után nem kívántak tovább dolgozni a portálnak, néhány nap alatt 12 újságíró távozott, köztük Lebhardt Olivér főszerkesztő is.
Vida takarékszövetkezete hitelezett Mészárosnak, és Spéder Zoltán félreállítása óta övé az FHB bank is. Az ő cégéé lenne a TV2 mind a 14 csatornája."
511,kultur,"Azzal vádolják a Robert Redford nevével fémjelzett függetlenfilm-fesztivál, a Sundance egyik alapítóját, hogy molesztált egy gyereket. A Sundance gyorsan közölte: Sterling Van Wagenennek 1993 óta már nincs hozzájuk semmi köze.
Sterling Van Wagenen 1978-ban, a mára a világ legfontosabb függetlenfilm-fesztiváljává vált Sundance megalapításakor Robert Redford cége, a Wildwood első embere volt. A Sundance-et ő és John Earle alapították meg, az elnök pedig Redford volt. Van Wagenen a következő évben megalapította a Sundance Intézetet. 1993 óta viszont már nincs köze a fesztiválhoz - sietett közölni a Sundance Intézet most, hogy kiderült: Salt Lake City ügyészsége megvádolta egy gyerek elleni szexuális bűncselekménnyel.
A vád szerint Van Wagenen 2013 és 2015 között molesztált egy 2013-ban hétéves kislányt, aki a szüleinek azt mondta: a férfi kétszer is ""nem illendő helyen"" nyúlt hozzá. Van Wagenen 75 ezer dollár óvadék kifizetése után szabadlábon védekezik.
            
""A Sundance Intézet határozottan elítéli Van Wagenen jelentésekben leírt magatartását, és szolidárisak vagyunk azokkal, akik bátran elmondva az igazságot reflektorfényt irányítanak a bántalmazó viselkedésre"" - közölte az intézet."
512,kultur,"Három forrásból is azt hallotta a Válasz Online, hogy a kormánypropaganda újraélesztené a Metropolt, amely a Lokál elindítása miatt szűnt meg, és ezzel együtt megszűnne a Lokál. A portál informátorai szerint az indok az, hogy egyrészt a Mediaworks-központban túl silánynak a Habony Árpádhoz köthető lapot, másrészt nehéz a fizetős bulvár (például a kormány médiaholdingja, a KESMA tulajdonában lévő Bors) felé terelni az olvasókat, ha ugyanazt a tartalmat megkapják ingyen is.
Harmadrészt meg persze szeretnének szert tenni a jól hangzó Metropol brandre, amire a Válasz Online szerint lehetőségük is van, mivel a jogok Simicska Lajos köreinél voltak, az ő ""hagyatéka"" viszont nemrég Mészáros Lőrinchez került.
Még a Válasz Online is csak bizonytalan pletykának nevezi másik értesülését, amely szerint az önkormányzati választás után összevonnák a Ripostot és a Borsot, mivel a Ripost kevés példányban fut, és még a kormánykörökben is vannak, akik elismerik, hogy gagyi, másrészt - megintcsak - a Bors sokkal jobban hangzó brand. Az ilyesmi pedig láthatóan fontos a kormánynak, amire nem is kell egyértelműbb bizonyíték, mint hogy a Magyar Nemzet megszüntetése után egyszerűen ellopták a lap nevét, és átnevezték a kormány üzenőfüzetét, a Magyar Időket.
A Válasz Online arról a régi tervről is ír, hogy hetilap formájában, a szintén megszüntetett Heti Válasz olvasótáborára lőve nyomtatásban is megjelenne a Mandiner, a legutóbbi tervek szerint szeptember-október magasságában.
Vida takarékszövetkezete hitelezett Mészárosnak, és Spéder Zoltán félreállítása óta övé az FHB bank is. Az ő cégéé lenne a TV2 mind a 14 csatornája."
513,kultur,"Két TV2-höz köthető vállalatban is vezetői pozíciót kapott az elmúlt napokban Mészáros Lőrinc bizalmasa, Alcsútdoboz fideszes alpolgármestere, Tima János – írja a G7. A politikus üzletembert ugyanazon a napon nevezték ki az AV Progress Kft. ügyvezetőjének, illetve a Magyar Broadcasting Co. Zrt. (MBC) vezérigazgató-helyettesének. Bár utóbbi társaságban a pozíciója elnevezése alapján csak a második ember, a cégiratok szerint nélküle sem a vezérigazgató, sem a cégvezető nem írhat alá.
A G7 elemzése szerint így a TV2-t birtokló legfontosabb vállalatok ügyeiben nem lehet Tima nélkül dönteni, hiszen a két érintett társaság egyaránt a kereskedelmi csatorna tulajdonosa, a tulajdonosi háló különböző szintjein. A csatornát 2015-ben megvásárló Andy Vajna ugyanis nem közvetlenül birtokolta a tévét, hanem több vállalkozáson keresztül. A csatornát fenntartó TV2 közvetlenül az MBC tulajdonában van, míg az MBC fő részvényese az AV Progress.
Tima János Mészáros Lőrinc egyik legfontosabb embere: Mészáros összes tőzsdei vállalatában – az Opusban, a Konzumban, az Appeninnben és a pletykák szerint a T-Systems megvásárlására hajtó 4iG-ben is – felügyelőbizottsági tag, akárcsak a 2Rule márkát futtató Magyar Sportmárka Zrt-nél.
A TV2-nél eközben jelentős átszervezések zajlanak: nemcsak Dirk Gerkens távozott, de több vezetői pozícióban is voltak személycserék.
Vida takarékszövetkezete hitelezett Mészárosnak, és Spéder Zoltán félreállítása óta övé az FHB bank is. Az ő cégéé lenne a TV2 mind a 14 csatornája.
És hogy még egyet rúgjanak az egykori újságírókon, a cím most már automatikusan az Origóra irányít át.
A lap hallott olyan pletykát is, amely szerint összevonnák a Borsot és a Ripostot."
514,kultur,"Máté Bence Túlélési ösztön című fotója nyert az év sajtófotóit elismerő World Press Photo-díj természetfotó kategóriájában – jelentették be csütörtökön Amszterdamban. A magyar természetfotós fényképén levágott lábú békák láthatók, amint a felszín felé törekednek, miután visszadobták őket a békapetékkel teli vízbe. 
A fotó tavaly áprilisban készült az erdélyi Kovászna megyében, és arra hívja fel a figyelmet, hogy tavasszal szerte a világon sok, párzásra összegyűlt béka lábát vágják le étkezési célra gyakran úgy, hogy az állat még él – írja az MTI.
A fődíjat az amerikai John Moore nyerte azzal a síró hondurasi kislányt ábrázoló fotójával, amiről mi is hosszan írtunk annak idején. A Getty Images ügynökség fotósa akkor készítette a felvételt, amikor a kétéves gyerek menedékkérő édesanyját letartóztatták az amerikai határőrök a texasi McAllenben, Mexikó és az Egyesült Államok határán.
A fődíj 10 ezer eurós (3,2 millió forintos) pénzjutalommal jár.
Idén új díjkategóriát is bevezettek: ez az elismerés az év fotóriportjának jár, nyertese a svéd–holland Pieter Ten Hoopen lett, aki latin-amerikai menekültek konvoját örökítette meg 2018 októberében–novemberében.
A szervezet pályázatára több mint 4700 fotós jelentkezett csaknem 80 ezer fotóval. A zsűri 25 ország 43 fotósát jelölte díjakra a különböző kategóriákban. A közlemény szerint a jelöltek harmada (32 százalék) nő, míg tavaly ez az arány mindössze 12 százalék volt.
Az Év Sajtófotója díjat tavaly Ronaldo Schemidt venezuelai fotós kapta egy szimbolikus jelentésű képért, amely egy caracasi tüntetésen robbanás következtében meggyulladt férfiról készült.
Az összes díjazott felvétel megtekinthető a World Press Photo honlapján.
A 34 éves, számos nemzetközi természetfotós díjat nyert Máté Bence csaknem hatszáz felvételéből márciusban nyílt szabadtéri kiállítás Budapesten, majd a tárlat országos turnéra indult.
Április végéig Debrecenben, Gödöllőn május 3-tól 10-ig, Egerben június 13-tól július 7-ig, Keszthelyen július 11. és augusztus 4. között, Szegeden augusztus 8. és szeptember 8. között, Győrben szeptember 12-től október 6-ig, Miskolcon pedig október 10. és november 3. között lesz látható.
Máté Bencét részletesen bemutattuk 2015-ben:
Aztán 2017-ben, amikor szintén nyert a World Press Photón, a képei készítéséről kérdeztük:
És még egy videót is készítettünk a mostani kiállítása készítéseinek előzményeiről:
 (Borítókép:  A World Press Photo Alapítvány által közreadott 2018 áprilisában Kovásznában készített Túlélési ösztön című kép amelyen levágott lábú és a békapetékkel teli vízbe visszadobott békák a felszín felé törekednek. Ezzel a képpel Máté Bence természetfotós első díjat nyert az egyedi természetfotó kategóriában a World Press Photo nemzetközi sajtófotóversenyen 2019. április 11-én. - fotó: MTI/AP/World Press Photo Alapítvány/Máté Bence)"
515,kultur,"Egy ismeretlen ember lövöldözni kezdett az április elsején agyonlőtt rapper, Nipsey Hussle temetési ceremóniájának végén - közölte a Los Angeles-i rendőrség. A tettes négy 30 és 50 közötti, fekete bőrű résztvevőt talált el, három férfit és egy nőt. Egyikük belehalt a lövésekbe.
A Vulture tudósítása szerint a lövöldözés akkor kezdődött, amikor a Hussle koporsóját szállító autó elhaladt a Los Angeles-i 103rd és Main utcák sarkánál. A gyanúsítottat egy szürke Hyundai-ban látták.
A temetési menet 25 mérföld hosszan tartott, és 21 ezer ember vett részt rajta.
            
Ahogy azt megírtuk, az amerikai rappert, Nipsey Hussle-t, eredeti nevén Ermias Asghedomot három lövés érte a saját ruhaboltjánál. A lövöldözésekben másik két ember is megsérült. A gyilkossággal egy 29 éves férfit gyanúsít a rendőrség, akit le is tartóztattak."
516,kultur,"Csütörtökön mi is megírtuk, hogy Für Anikó nagy fájdalmakkal kórházba került, le kellett mondania két költészetnapi előadását a Szegedi Dómban. A Blikk megtudta: az Örkény Színház színésznőjét porckorongsérvvel kezelik.
Egy rossz mozdulat miatt volt az egész. Nagy fájdalmam volt, hamar ki is derült, hogy porckorongsérvem van. A helyzethez képest már jobban vagyok, és szeretnék minél hamarabb újra színpadra állni 
- nyilatkozta a lapnak Für Anikó. A héten valószínűleg még muszáj lesz kórházban maradnia, de egy hét múlva már úgy tervezik, hogy játszani fog.
Anikó legközelebbi előadása április 20-án lesz, és a tervek szerint nem kell helyettesíteni őt. Várjuk vissza, ám ha azt mondja, még pihenésre van szüksége, természetesen megoldjuk, hogy valaki átvegye a szerepét
- mondta a színház sajtósa a Blikknek. Für Anikó április 20-án A hattyú című előadásban játszik majd."
517,kultur,"A képregényfilmek reneszánszának közepén nyilván nem érhetett senkit meglepetésként, hogy előkapják Hellboyt is egy rebootra Guillermo del Toro 2004-és és 2008-as két filmje után. A lefűrészelt szarvú démonivadék újraindított kalandjaival viszont a lehető legrosszabb irányba indult el a rendező Neil Marshall, aki egyenesen a semmi közepére lőtte be a 2019-es verziót.
Nem túl szerencsés időpontban jött ki a Hellboy, hiszen egy héttel a Shazam, és két héttel a Bosszúállók: Végjáték előtt kerül moziba, tehát elég sűrű képregényadaptációs hónapban. A súlycsoportját nézve persze inkább a Shazammal lehetne versenyben, amitől viszont nagyon különbözik szemléletmódjában – a véres, szabadszájú forgatókönyv miatt a gyerek nézőkről lemondva keresi a közönségét, miközben Del Toro egy-másfél évtizeddel ezelőtti feldolgozásaitól is eltávolodik.
Ezt a már fent említett módszerekkel próbálta megtenni: hordószám ömlik a vér az égből, ártatlan járókelőket fejeznek le, darabolnak fel és tépnek szét mindenféle pokolszökevények, miközben a Stranger Thingsben remek alakítást nyújtó David Harbour által megformált Hellboy igyekszik Deadpool szarkazmusával és profanitásával kikacsintani a nézőknek – sikertelenül.
            
Ez egyébként nem Harbour hibája, vagyis nem mondhatjuk, hogy egyértelműen az övé – a Star Trekért Oscart nyerő Joel Harlow jelmeztervező ugyanis az egyébként zseniális jelmezzel annyira elrejtette a színészt, hogy még a korábbi Hellboy-filmek Ron Pearlmanjéhez képest is nehéz felismerni, ki is játssza a főhőst. Harbournak a hatalmas, lefűrészelt szarvak, a rengeteg arcszőr és a gigantikus állkapocs mellett a nem túl okos párbeszédek, illetve a morgás és az állandó, saját keserű sorsán való derpegés marad, mint önkifejező eszköz, ezekkel pedig nem kifejezetten győzelemre termett fegyverzetet kapott.
A film mégsem itt bukik el teljesen, hanem azon, hogy a rendező Marshall (két Trónok Harca- és egy Westworld-rész előtt A Barlang, a Végítélet és Démoni harcosok mellett dolgozott rendezőként többek között) és a forgatókönyvíró Andrew Crosby egész egyszerűen nem tudták eldönteni, mégis milyen irányba kitörve találják fel újra azt, amit Del Toro már filmre vitt. A próbálkozás vége az, hogy mindenből kicsit, de nem eleget kapunk, és itt nem arra gondolok, hogy a félig démon, félig ember Hellboy mellett van vérjaguár (!!!), Vérkirálynő, médium, jós, óriás, kobold, varázsló, boszorkány, sárkány, vasorrú bába – az ő történetszála aztán végleg felesleges –, Artúr király, no meg nácik, nácivadászok és titkos okkultista gittegyletek, hiszen az eredettörténet ebből a filmből sem maradhatott ki.
Az egész vége az lett, hogy rettentő bonyolult, természetesen próféciára és a főhős végzetére kihegyezett háttértörténetből megalomán katyvasz bontakozik ki, ami egyrészt megfoghatatlanul nagy történetté próbál összeállni, másrészt pont ettől, illetve a csapágyasra járatott kliséktől groteszkül röhejessé válik. És igen, ahhoz mérten is groteszkül röhejes, hogy egy emberek között élő, lefűrészelt szarvú, óriási jobb alkarral bíró, hatalmas piros féldémonról szól a film. Ezen pedig sem Harbour, sem Ian McShane, sem pedig Milla Jovovich nem tudott semmit menteni.
Az igazán fájó viszont nem is az, hogy Marshall bicskája beletört Hellboy karakterébe, hanem hogy nagyjából kétszer öt perc idejére felvillan a filmben az, ami működőképes is lehetett volna – az itt most éppen Abe Sapien nélkül újraszervezett Hellboy-csapat kisebb, de ép ésszel jobban felfogható küldetései, sem mint a csöpögős moralizálásba hajló világmegmentés.
Del Toro Hellboy-filmjeire sem lehet azt mondani, hogy kihagyhatatlan alkotások, de ő legalább próbált valami kapaszkodót adni a nézőknek a normál világban otthont kereső kívülállók történetével. Ehhez képest Marshall brutálisnál brutálisabb erőszakos jelenetekre, olcsó CGI-re, buta párbeszédekre és a kívánt hatástól messze elmaradó egysoros poénokra tette fel minden zsetonját, ahelyett, hogy a Del Toro által meglátott, a kívülállósága miatt örök keserűségre kárhoztatott Hellboy lelkét kereste volna. De hogy valami pozitívumot is mondjunk: Hellboy jelmeze, illetve a filmhez válogatott betétdalok nagyon ott voltak."
518,kultur,"
A kimaradt tavalyi év után április 15-én kezdődik a Trónok harca 8. évada. Az évtized legjelentősebb tévésorozata a hat részből álló utolsó évaddal véget ér, de igyekszünk megadni a módját a búcsúzásnak Westerostól: a premierig minden nap jelentkezünk a Trónok harcáról szóló cikkekkel, az egyes epizódokat pedig mindig keddenként fogjuk kibeszélni.

Vigyázat, a cikk spoilereket tartalmaz az első hét évadról!
2011. április 17-én este kilenckor különösebb felhajtás nélkül, de a szokásos marketingkampányt azért becsülettel végigtolva, az HBO bemutatott egy sorozatot, aminek alapjául egy 1996-ban megjelent, leginkább csak a fantasy műfaj kedvelői körében ismert regény szolgált. Sem a kábeltévének, sem a regényt és folytatásait jegyző George R.R. Martinnak nem voltak vérmes reményei a sorozattal kapcsolatban, ugyanis a „fantasy tévésorozat"" szókapcsolat hallatán tíz emberből tíznek Xena vagy Herkules gumikardos, béna trükkökkel megbolondított kalandjai jutottak eszébe, arra meg nem igazán lehet jövőt építeni.
A Trónok harca azonban rácáfolt minden várakozásra és előzetes fanyalgásra, és örökre megváltoztatta a televíziózást.

A Trónok harca bemutatásának évében az HBO a Befutó című lóversenyes drámát, a Mildred Pierce című minisorozatot és a Megvilágosultam című komédiát mutatta be. A Befutó 2012-ben, a Megvilágosultam egy évvel később kapott kaszát, szóval a saját gyártású kontent szempontjából nem volt túl acélos év. A Trónok harca első évadának bemutatója 2,2 millió nézőt érdekelt, a fináléja 3 milliót, az egyes epizódok átlagosan 9 milliós nézettséget tudtak az összes ismétléssel egyetemben. Az amerikai kereskedelmi tévékben akkor az American Idol nevű énekes tehetségkutató volt a legnézettebb műsor (nem számítva a sportközvetítéseket) a maga 24 millió nézőjével, a legnépszerűbb fikciós sorozat pedig az NCIS: LA volt 13 millióval.

Az HBO mégis berendelte a Trónok harca második évadát, és nem is sokat tököltek vele, két nappal az évadnyitó után bejelentették, hogy lesz folytatás. Az előfizetős kábeltévéket ugyanis nem nagyon érdekli, hogy a portékát vasárnap este kilenckor, a bemutató idején, vagy csütörtök hajnal kettőkor nézi meg valaki, ha megnézi. A 9 milliós összenézettséggel pedig elégedettek voltak, azzal meg pláne, hogy a sorozat első évada részről részre egyre több újságcikket, Facebook- és Twitter-bejegyzést, kommentet és egyéb közösségi médiás interakciót produkált.
Mindez a kilencedik rész után exponenciális növekedésnek indult, ugyanis ez volt az az epizód, amiben a főszereplőnek tartott és eladott Sean Bean karakterét egyszer csak lefejezték.

A sorozat nézettsége folyamatosan nőtt: a második évad 11,6 millió, a harmadik 14,2 millió nézőt hozott (ezzel befogva a Maffiózókat), és a negyedik 18,4 milliója azt jelentette, hogy ez az HBO történetének legnézettebb sorozata. Húszmilliót jelentettek az ötödik, 25 milliót a hatodik és 40 milliót a hetedik évadról, szóval sok mindent lehet mondani a sorozatra, de azt nem, hogy nem váltotta be a hozzáfűzött reményeket. És ahogy teltek az évek, úgy alakította át a tévézésről alkotott elképzeléseket – a képernyőn innen és túl.

Ha kell még idő, szólj!
A Trónok harca, mint a sorozatok 99 százaléka, hosszú fejlesztési folyamatot követően érte el azt a formáját, amit mi is megismerhettünk. Abban semmi forradalmi nem volt, hogy az HBO először 2006-ban találkozott az ötlettel, amikor D. B. Weiss és David Benioff, a sorozat alkotói Martin engedélyével prezentálták a sztorit nekik. 2007 januárjában kaptak zöld utat, a pilot forgatókönyvének második vázlatát 2008 nyarán szállították le, és 2009 elején forgattak belőle pilotot, azaz három évvel azután, hogy egyáltalán felmerült a sorozat terve.
Az első pilot úgy tízmillió dollárba került (többek között a díszletek megépítése miatt), és nem volt élő ember, aki látta és azt mondta volna, hogy jó. A 90 százalékát újra kellett forgatni, leginkább azért, mert zavaros volt, unalmas és lassú.
Ezen a ponton az HBO simán elengedhette volna a egészet. A Deadwood (2004–2006) óta ilyen drága produkciójuk nem volt, de ilyen problémás sem. Richard Plepler, a cég 2007-ben kinevezett társelnöke azonban a végsőkig bízott a tartalomban, amiről később azt mondta, hogy első látásra ugyan nem, de a második pilotverziónál már egyértelmű volt, hogy ez egy olyan sorozat lesz, ami tovább erősítheti az HBO presztízstévé imázsát. Ezért szavaztak bizalmat a két alkotónak úgy, hogy a sorozat első évada részenként 5-6 millió dollárba került, és nem volt benne eladható sztár Sean Beanen kívül, akit ugye az első évad vége előtt ki is nyírtak. Ez totálisan szembement mindennel, amit a sorozatkészítésről tudunk, hiszen az ökölszabály az volt mindig is, hogy a főhős nem halhat meg, vagy ha igen, akkor max. az évadvégi cliffhangerben, és a következőben feltámad valahogy. Ez a sorozat, ha Martin belemegy, és mondjuk az NBC készíti 2007-ben, kilenc részt sem élt volna meg, mert a prózából minden olyasmit kiszedtek volna, ami necces, kezdve a gyerekek abajgatásától a nemi erőszakon át a vérfertőzésig, és akkor még csak a pilot 15. percénél tartunk, ugye.
Az HBO mindig is szabadabb kezet adott az alkotóknak, mint a kereskedelmi tévék, de voltak korlátok, amik közül nem nagyon engedték ki őket. A Trónok harca esetében viszont Benioffék megértették a céggel, hogy az erőszak mellé kell a meztelenség, és igenis ki lehet nyírni gyerekeket, sőt, terhes nőt is, ha a történet megkívánja. A Lost, az ABC egykori zászlóshajója dettó tízmillió dolláros pilottal indult, ráadásul J. J. Abrams nagyon sokáig ragaszkodott ahhoz, hogy a főszereplőnek eladott Jack dokit Michael Keaton alakítsa, akire a sorozat marketingkampányát is fel akarta építeni, és akit a 42. percben simán kinyírt volna. A kereskedelmi tévén nem ment át az ötlet, az HBO viszont zseniális érzékkel pont így adta el a Trónok harcát: mindenütt Sean Bean nyilatkozott, a legendás poszteren ő ült a trónon, mindenki, aki akkor találkozott a történettel először, simán bekajálta a dolgot.
Az első évad után a büdzsé emelkedett, egészen addig, míg a hatodik évad már 100 millió dollárról indult (plusz marketingköltség), a nyolcadik meg állítólag 150 milliónál állt meg. A Netflix megnézte, mi az, amitől más, jobb az HBO, mint a többi előfizetéses kábeladó, és az alkotói szabadságot, valamint a filléreskedéstől való menekülést habozás nélkül át is vették tőlük. Az alkotói szabadsághoz az is hozzátartozott, hogy amikor elfogyott a regényekben megírt alapanyag, akkor Benioffék jelezték az HBO-nak, hogy a 7. és 8. évadra 13 részt terveznek, hetet az előbbibe, hatot a befejezésre, és ezt a tévé respektálta. A Lost volt egyébként az utolsó olyan, sikeres soroztat, amiről nem nyúzták le az összes bőrt, és hagyták a művészi elképzelést érvényesülni, de egy dologban az HBO az ABC-nél is szabadabban kezelte a zászlóshajóját: ha az alkotóknak idő kellett, adtak nekik. Ha két évet kértek egy évadra, megkapták. Azóta az Amazontól a Hulun át a Netflixig ez a norma: ha nem elég egy év a következő évadra, szólj, csak legyen jó.
Ez már nem tévé
A klasszikus HBO-szlogen (Ez nem TV, ez HBO) azóta kapott új értelmet, mióta Hollywood úgy döntött, hogy aki önkifejezni akar, vagy akinek csak egy nyomorult filmre van ötlete és nem egy komplett franchise-ra, az menjen a tévébe. Az alkotók köszönték szépen, és amikor a Netflix/Hulu/Amazon szentháromság mellé felzárkózott a Sonytól kezdve az Apple-ön át a Tescóig (nem vicc) mindenki, és kvázi tök égő volt, ha egy cégnek nincs saját streamingplatformja és/vagy nem fejleszt legalább egy sorozatot, egy olyan korszak vette kezdetét, amit az otthoni tartalomfogyasztás aranykorának tekintenek. Nehéz lenne vitatkozni a besorolással, hiszen míg
2006-ban úgy 180 sorozatot lehetett elérni az USA-ban minden platformot figyelembe véve, tavaly ez a szám 495 volt. 2013-ban, amikor a Netflix a House of Cards-ot bemutatta, a streamingplatformokra éves szinten 24 eredeti tartalmat gyártottak. 2018-ban 177-et.
Azt nem lehet kijelenteni, hogy ez a változás csak a Trónok harcának lenne betudható, de a lovak szívét nyersen faló szőke nők és C3PO elveszett jobb kezét protézisként használó királygyilkos (vérfertőző) lovag sikere nem jött rosszul a konkurencia technológiai fejlesztésért felelős szakembereinek. A Trónok harca a lehető legjobbkor jelent meg a piacon, akkor, amikor az Amazon, a Hulu és a Netflix, hogy csak az akkori három legnagyobbat említsük, a saját árnyékuk átlépése előtt álltak.
A Trónok harca akkor mutatkozott be, amikor az HBO a GO nevű szolgáltatással elindult a digitális nirvánába. Az alakuló, és 2015-ig csak tévés szolgáltatás mellé járó platformnak nagyon jót tett a Trónok harca: a sorozat ötödik évados össznézettségének 70 százalékát a digitális fogyasztás tette ki, ennek pedig egyre nagyobb részét a GO, később NOW nevű szolgáltatás előfizetői adták. Elnézve a 2011–14 között bemutatott HBO-sorozatokat (Híradósok, A hátrahagyottak, Csajok stb.) elég nehéz lenne olyat találni, aminek láttán az ember hanyatt-homlok rohanna előfizetni.
A Trónok harca volt az a sorozat, ami évekre meghatározta az HBO online szolgáltatásait, és aminek receptjét minden nagy streamingplatform lenyúlta.
Egy biztos: ha nincs Jon Snow, az Amazon sem költ el 250 millió dollárt csak A Gyűrűk Ura tévés jogaiért, és nem veszi meg a Trónok harca mellett a fantasybirodalom második legismertebb sorozatának, Robert Jordan Wheel of Time-ciklusának jogait.
(A 14 kötetet(!) felölelő sztorin alapuló első évad forgatása idén szeptemberben kezdődik Prágában.)
A technológiára gyakorolt hatása mellett a Trónok harca abban az értelemben is megújította a sorozatipart, hogy nem nagy sztárokra költötték a büdzsét, hiszen még Sean Bean sem számított A-listás színésznek, a főszereplők nagy részét meg a kutya sem ismerte (a színészekről szóló cikkünk itt olvasható), hanem olyan dolgokra, melyek moziélménnyé tették a tévézést. Elképesztően részletes jelmezek és díszletek között dolgoztak, rengeteg külső helyszínen Dubrovniktól Izlandon át Marokkóig. A bázisuk Belfastban volt, a Titanic Studiosban, amit 2007-ben építettek fel, és a sorozat előtt összesen két filmet forgattak benne. A Trónok harcának köszönhetően két újabb műtermet húztak fel 2012-ben, és tulajdonképpen csak ezt az egy projektet vitték benne egészen mostanáig.
A megvalósítással teljesen tudatosan tették magasra a lécet, még úgy is, hogy az első évadban tisztességes csatajelenetre nem volt pénzük. A cél az volt, hogy olyan képi világot nyújtsanak, amit a néző nem tud majd megkülönböztetni egy 100 millió dolláros mozifilmtől, és ami tovább erősíti az Ez HBO, nem tévé narratívát. A második évadban már volt pénz nagy csatára is, ahogy onnantól minden évadban, amikor pedig a sárkányok megnőttek, a CGI-ban kellett a tévében korábban nem látott minőséget produkálni, ami dettó nem olcsó mulatság. Hosszú távon persze ez kifizetődő, hiszen a néző kötődni fog ahhoz a csatornához/platformhoz, ami ilyen minőségben mesél neki.
Az utolsó évad nagy csatája Deres ostroma lesz, amit 11 (!) héten át forgattak javarészt éjjel, és amibe a színészek és a stáb tagjai is kis híján belerokkantak. Pletykák szerint akadt olyan stábtag, akinek a lépésszámlálója nem egyszer mutatott 40 000-et a nap végén. Ezt hagyományos tévés büdzsével, módszerekkel és időbeosztással nem lehetett volna felvenni – a The Walking Dead, ami szintén nem egy hagyományosan készített sorozat, és aminek a büdzséje jóval a tévés átlag felett van, 77 nap alatt tíz részt forgat le, nem egyet.
Nem félünk a kalózoktól
Mint minden olyan sorozat esetén, ami „utazik”, azaz nem csak egy specifikus régió vagy nyelvterület, esetleg kultúrkör számára érdekes, felmerül a kérdés, hogy vajon mennyien fogják letölteni vagy illegális streamen megnézni. A Trónok harca a második évad óta minden olyan évben, amikor műsoron volt, az illegálisan legtöbbet letöltött tartalomnak számított a TorrentFreak statisztikái alapján. (2018-ban, amikor egy év kimaradt, a The Walking Dead végzett az élen.)
Ezzel persze nem nagyon lehet mit csinálni, az internet a közösségi médiával és a világ összes Trónok harca-rajongójának egymáshoz közel hozásával segít a sorozatnak, az illegális letöltésekkel pedig árt.
A statisztikák alapján egyébként ott töltik le leginkább, ahol vagy nincs HBO, vagy a helyi HBO-partner (Ausztrália) nem az amerikai premierhez közeli bemutató jogát vette meg hanem egy-két nap csúszással tűzi műsorra az epizódokat. Mert ma már az ember nem vár két (2!) teljes napot valamire, ami más forrásból is elérhető. Az ötödik évad előtt az HBO 170 piacon kötött olyan megállapodást, miszerint az amerikai premierrel egy időben le lehet vetíteni a részeket (nálunk is így van). Ez akkor egyedülálló volt, és a Dr. Who egyik epizódjának rekordját döntötte meg (93 országban adták egyszerre).
A legtöbbet letöltött sorozat címre többször rákérdeztek az újságírók az évek folyamán. Az HBO eleinte nem bánta a dolgot, sőt, egy fejesük szerint ez valahol a munkájuknak szóló elismerés. A probléma akkor kezdett kikristályosodni, amikortól az HBO GO vagy NOW már szolgáltatófüggetlenül is megvásárolható lett, és a csatorna minden letöltőt előfizetőként kezelt. Akkor már nagyon is zavaró volt a létezésük. Azzal viszont, hogy 2015 óta 170 országban is azonnal elérhető a tartalom, amint az amerikaiknak is, a letöltések száma csökkent. Sőt, a trendek azt mutatják, hogy az USA-n kívül leginkább ott töltenek le illegálisan a nézők, ahol nincs Netflix, Amazon vagy éppen HBO GO.
Már hogyne lehetne gyerekeket máglyára vetni?
Visszakanyarodva a tanítani való marketinghúzásokhoz és a tabuk döntögetéséhez, a Trónok harca első, de még inkább a harmadik évada óta a tévés történetmesélésben is markáns változásokat tapasztalhatunk. Mire 2013 nyarán eljött a harmadik évad kilencedik, The Rains of Castamere című, de mindenütt csak Vörös nászként emlegetett epizódja, a regények sokkfaktorát még csak tompítani sem hajlandó írók a sorozatban

Váratlan, zsigeri, rém erőszakos jelenet volt mind, de nem azért kerültek be a sorozatba, mert Benioffék tudták, hogy majd züzümadár23 a Twitteren kiakad miattuk, a sajtó meg hetekig fog ezen csámcsogni, hanem azért, mert kellettek a sorozatba, nem lehetett kikerülni őket.

A tradicionális tévés történetmesélésben a legegyszerűbb sorozatok egy vagy két főhőssel operálnak, az ő jellemüket és kapcsolatukat építgetik, a mellékszereplőket pedig csak biodíszletnek tekintik, olyan konstansoknak, mint egy asztalt vagy rendőrautót (lásd pl. Castle). Azok a sorozatok, melyeknek a szereplőgárdájában több kiemelt karakter van (ilyen volt a Vészhelyzet vagy a Lost is), a kevésbé prominens, de még nem mellékszereplők fejlődésére is nagyobb hangsúlyt fektetnek.
De mi van akkor, ha olyan alapanyagod van, amiben egyértelmű főszereplőről nem beszélhetsz, több nézőpontból mesélik neked a történetet, és kis túlzással minden egyes sanda pillantásnak kulcsszerepe lehet évadokkal később?
Ilyenkor van az, hogy a forgatókönyvek írására sokkal nagyobb hangsúlyt fektetsz, mint a gyárként dolgozó kereskedelmi tévékben, ahol egy Gyilkos elmék-könyv első vázlatát egy hét alatt meg kell írni, és nem vicc, legfeljebb három hét alatt forgatásra kész verziót kell letenni az asztalra. A Trónok harca pilot forgatókönyvén Benioff és Weiss több mint másfél éven át dolgozott.
A részletgazdag, okos, jól felépített, minden karakter fejlődésére odafigyelő forgatókönyvek korát nem feltétlenül a Trónok harca hozta el, ilyen volt a Deadwood, a Drót és a Maffiózók is (de említhetnénk a Reklámőrülteket, a Breaking Bad-et vagy a Friday Night Lights-ot is), viszont ez volt az a sorozat, ami a sokkfaktort olyan mesterien kezelte, ahogy az egyébként rém erőszakos és durva Deadwood sem, ahol a kulcsszereplők 90 százaléka a sorozatzáró epizódban is életben volt, vagy a Maffiózók, ahol tényleg fontos szereplőket csak az utolsó két évadban nyírtak ki. Mindezt azon az HBO-n, amin bármit meg lehet mutatni, nincs felügyeleti szerv, ami rácsapna az ember kezére. A Vörös nász ebből a szempontból volt jelentős, hiszen egy esküvő fordult át brutális mészárlásba, amiben az egyik legkedveltebb szereplő, az anyja és a terhes(!) felesége is meghalt, utóbbit a biztonság kedvéért hasba szúrták, hogy még magasabbra rúgjuk a hokedlit tehetetlen dühünkben.
Ráadásul a terhes nő legyilkolása nem is szerepelt a regényben, ugye. A többi azért igen.
Az, hogy senki, soha, sehol nincs biztonságban ebben a sorozatban, az innentől vált nyilvánvalóvá, és emelte be végleg a sorozatírói eszköztárba azt, hogy bárkit és mindenkit fel lehet áldozni a sztori érdekében, vagy ha a többi, a történet szempontjából lényeges karakter fejlődése megkívánja, illetve azt is, hogy ha megteheted, akkor sokkold a közönséget, mert forintosítható nézettségi pontokban kapod vissza. És a verkli beindult. Egy apa, aki máglyán égeti el saját tündéri kislányát? Hogyne. Egy szadista barom, aki ellenlábasa farkát levágja, a saját csaját megerőszakolja? Persze. Megnyúzott gyerekek, nők és férfiak? Jóhogy. Még több megerőszakolt nő? A budin ülő apa mellkasba nyilazása kedves fiának köszönhetően? Kinyomott szemek, összezúzott koponyák, halott fia koporsója mellett, saját ikertestvére által megerőszakolt nő? Mind megvolt.
Nem feltétlenül ettől jó a Trónok harca, ahogy a The Walking Dead sem lenne jobb, ha a zombik lassított felvételben zabálnák fel a még élő és sikoltozó szereplőket. (Na jó, van olyan karakter, akit felzabálhatnának.) Azért jó, mert ezt megtehette, mert nem sokallt be tőle a gyártó, és hiába övezte meglehetősen nagy hisztikampány a sorozat ilyen húzásait, ez sem az írókat, sem az HBO-t nem érdekelte. Ráadásul az, hogy minden részben volt valami, amiről beszélni lehetett, a Trónok harcával visszahozta kicsit azt a fajta közösségi tévézést, amit a Netflix-modell az egyszerre elérhetővé tett epizódokkal kinyírt.
Ne spoilerezz már, baszki!
A műélvezetet kevés olyan dolog tudja jobban elrontani, mint a spoiler. Nem csoda, hogy a Trónok harca második évadára már elkészültek azok a browser-kiegészítők, melyekkel céltudatosan ki lehetett szűrni a sorozatra vonatkozó infókat, így elkerülve azt, hogy idő előtt tudjuk meg, kik is Jon Snow szülei. Persze gyökerek mindig lesznek, így annak az oldalnak is van létjogosultsága, ami automatikus, névtelen sms-t küld a haverjainknak minden epizód vége után pár perccel, és mivel ugye az itthon hajnal 3, eléggé el lehet cseszni bárki napját mindössze 5 dollárért. Az ilyen nyilvánvaló szemétségektől eltekintve azonban meg lehet úszni a spoilereket, szinte tényleg csak az fut beléjük, aki minimális elővigyázatosságra sem hajlandó.
A Lost volt az előfutára annak a fajta sorozatnézésnek, amiben az internetes fórumok és fan klubok bevonása sokat hozzátett az élményhez. Az epizódok történéseit ki lehetett beszélni, a nagyobb oldalakra az alkotók is ellátogattak, sőt, készültek kifejezetten a netre szabott tartalmak is, ezzel kiteljesítve a nézői élményt. Ezt a fajta tudatos, az internetet és a rajongókat a saját, jól meghatározott (marketing) céljaira kihasználó stratégiát azonban a Lost óta nem nagyon folytatja senki, kivéve egy másik HBO-sorozat, a Westworld alkotóit. A Trónok harca sem ebbe az irányba ment el, sőt, a netes jelenléttel az első három évad alatt nem is nagyon foglalkoztak, mert egyszerűen nem kellett.
A rajongók saját maguk gyártották a tartalmat, legyen az reakcióvideó a Vörös nászra, kibeszélő, magyarázó, elemző videók és posztok, és mind-mind úgy, hogy maximálisan respektálva azt a tényt, hogy a világon van még olyan ember, aki nem olvasta a könyveket.
Ebben hozott újat a sorozat, hiszen azok a fantasy-rajongók, akik 2011-ben úgy ültek le a sorozat elé, hogy addigra már négy regényen túl voltak (és az első évad befejezése után nekieshettek az ötödiknek is), simán széttrollkodhatták volna a világot. Igaz, a sorozat első öt évada sem mindig a könyveket követte, a hatodikban pedig már csak pár történetszálat fedezhetünk fel az irodalmi alapból, de ettől még egy Robb Starkot kinyírják a Vörös nászban komment vagy egy NedStarkHalott nicknév elég sok emberrel kitolt volna. De nem nagyon volt ilyen, mert valahogy, valamiért ez a sorozat összehozta az embereket, és imádtak vitatkozni róla, megbeszélni az eseményeket, ez lett az új Lost, nekünk, magyaroknak meg az új Dallas vagy Szomszédok. Nem mondom, hogy nincsenek, akik egyben akarják letolni az évadokat, mert vannak, sőt olyanok is, akik majd csak a végén ülnek neki, de a nagy többség ezt a sorozatot lineárisan, vagy közel a bemutató időpontjához fogyasztja (hogy aztán tévében vagy HBO GO-n, mindegy), és így harap a farkába a tévés kígyó, és tartalomfogyasztást megújító sorozatból így lesz egyfajta retróélmélny. És ez így volt jó.

A záróévad 2019. április 15-én jön az HBO-ra és HBO GO-ra, első körben a szokásoknak megfelelően eredeti nyelven, felirattal, később majd szinkronnal is.
"
519,kultur,"Április 11. ötvenöt éve a költészet napja, a magyar irodalom ünnepe. Arról kevesebben tudnak, hogy ez az ünnep olyan, mint a pesti troli: szovjet import, de már annyira a sajátunk lett, hogy senkinek eszébe se jutna megszüntetni. A „líra tömegmozgalommá lett ápolása” eredetileg a pártállami diktatúra időszakában jelent meg Magyarországon.
A Szovjetunióban 1955-ben tartották meg először a költészet napját: a Sztálin halála után hatalmi harcokba süllyedő (kultúr)politika kizavart néhány kortárs költőt verset szavalni és dedikálni pár moszkvai könyvkereskedésbe. 1956-tól rendszeresen megjelent a Gyeny poezii (Költészet napja ) című antológia is.
„A moszkvai Majakovszkij téren az emberek még hófúvásban is szívesen hallgatnak két-három óra hosszat verseket”– írta meg a hol az októberi forradalom, hol karácsony környékén megtartott eseményről a baráti magyar sajtó a hatvanas években. A költészet napját idővel igazi tömegrendezvénnyé fejlesztették: a szerzők üzemekben, iskolákban, laktanyákban szavaltak, 1963-ban tizenkétezren voltak a moszkvai sportcsarnokban rendezett költészetnapon, és ekkor már televízión is több millió ember hallgatta a verseket.
Fejlődés és harc volt akkoriban a szovjet líra. Jevgenyij Jevtusenko, a Hruscsov idején feltűnt, később több mint hetven nyelvre lefordított fiatal sztárköltő így magyarázta az állami ünneppé vált költészet napja létét:
„Nálunk most új virágkorát éli a líra. A költészet gyorsabban fejlődik. A költészet hírnökhöz hasonló. Hogy katonai, háborús hasonlattal éljek: a poézis a könnyű felderítő osztag, utána következnek a nehéz harci egységek: a prózai műfajok.”

A Magyar Népköztársaság már 1956 júniusában követte a szovjet példát, a nyári ünnepi könyvhéten rendezték meg a magyar költészet napját: előadóművészek szavaltak, írók, költők, tanárok és fiatalok beszéltek a kortárs és klasszikus költészetről. 


A napot a kultúrpolitika 1964-ben kapcsolta József Attila születésnapjához, vagyis április 11-hez. 

„A cél az élő magyar költők alkotásainak széles körben való megismertetése és megkedveltetése. A költészet napját korábban a könyvhét keretében rendezték meg, s a tapasztalatok szerint az egyéb műsorok között ez a rendezvény elsikkadt. Ezért vált szükségessé, hogy kiemeljék a könyvhét keretéből. Ugyancsak helyes volt az ünnepi eseményt József Attila alakjához fűzni”– értékelt Simó Jenő, a Kiadói Főigazgatóság vezetője.
A központi megnyitót a Magyar Írók Szövetsége rendezte az Egyetemi Színpadon, és az eseményt a televízió is közvetítette.  Pilinszky János, Nemes Nagy Ágnes, Zelk Zoltán, Devecseri Gábor, Kassák Lajos ott volt, Juhász Ferenc, Benjámin László, Illyés Gyula, Hidas Antal és Weöres Sándor verset küldött. A könyvesboltok, a könyvtárak, a KISZ, a Hazafias Népfront, a Nőtanács, a magyar kultúrpolitika minden harcba állítható helyi egysége író-olvasó találkozókat szervezett, a színházak esti előadásai előtt   egy-egy színész elszavalta valamelyik kortárs költő versét. Ebben az évben jelent meg először a máig élő Szép versek antológia.  

József Attiláért 1945 után előbb a szociáldemokraták és a kommunisták harcoltak, aztán Rákosi pártállamában Petőfi és Ady mellett az irodalom népi demokratikus költőikonja lett. A hatvanas évek kultúrpápája, Aczél György József Attila-rajongó volt, minden versét fejből tudta. Az ideológiai szempontok szerint szűrt életműre éberen vigyáztak. Kosztolányi Ádám 

az akkori József Attila-kutatás első számú alakjának, Szabolcsi Miklósnak felkérésére írt emlékeiből is minden olyan részletet kihúztak, ami akárcsak a legkisebb mértékben is megkérdőjelezte József Attila baloldaliságát, még ha azt maga a költő mondta a visszaemlékezés szerint.  

Ahogy az Egyetemi Lapok írta az első, a költőhöz kötött ünnepen:


„József Attila születésének napja ettől az évtől kezdve, a költők, a versszerető közönség ünnepe lesz. A költészet napja, azé a költészeté, mely éltető forrását a proletárköltő munkásságában találta meg. A költő utódainak ünnepe, azé a költőé, aki a szép szó énekese, a külvárosi emberek dalosa volt, aki nem ismerte a vitrinbe zárkózott l’art pour l’art alkotók az egyszerű néptől idegen magányát. 

A szocialista költészet napja, egy új világot építő nép örömeinek, gondjainak, rímbe szedett életének ünnepe.
Az 1964-es ünnepségsorozat fontos állomása volt a József Attila Emlékszoba megnyitása. A költő szülőházában, a ferencvárosi Gát utca 3.-ban a Petőfi Irodalmi Múzeum által létrehozott kiállítóhely máig működik.  

A költészet napjának eredeti ideológiai tartalma már az 1970-es évek elején csökkenni kezdett, és az ünnep fokozatosan elvesztette szoros kötődését a „munkásmozgalmi líra” gondolatához. Az 1980-as években már csak elvétve bukkantak fel utalások a szocializmus építésére az ünnepi rendezvényeken, a rendszerváltás után pedig a költészet napja egyértelműen politikamentessé vált.
"
520,kultur,"Egy magyar, a 28 éves budapesti Szabó Máté tervezte a Lego új kollekciójának egyik darabját. Ez a 90. születésnapját ünneplő Mickey egér ikonikus gőzhajója, amellyel a mesehős az 1928-ban megjelent fekete-fehér rövidfilmben először hódította meg a mozivásznat. Szabó Máté a LEGO Ideas oldalra töltötte fel ötletét, ez alapján készült el a készlet.
A szettet, amit Szabó Máté kitalált, a korábban megjelent Disney minifigurák ihlették, ezeket látva kezdett el azon gondolkodni, hogy melyik rajzfilm-jelenetet lenne érdemes megépíteni. Végül Mickey egér gőzhajója lett az alkotás témája.
A kész tervet a LEGO Ideas oldalon először a többi Lego rajongóval osztotta meg, ahol gyorsan elérte a 10 ezer szavazatos határt. Ez azt jelentette, hogy az ötlet bekerült azok közé, amelyek közül a Lego csoport munkatársai kiválasztják azt a néhányat, amely hivatalos készlet formájában is a gyártósorra, majd a boltok polcaira kerülhet.
A 2016 júniusában megszületett ötlet végül John Ho tervező és Crystal Marie Fontant grafikus kezei alatt kapta meg végleges formáját. A 156 elemből álló gőzhajó így 751 elemessé nőtte ki magát, amelynek két gőzkéménye fel-le mozog, valamint lapátkerekei is forognak, ha a hajót előre tolják. A készlet része még két különleges minifigura, az ezüst színű díszítéssel ellátott Mickey és Minnie egér, akiknek kiegészítői egy gitár, egy kotta és egy papagáj."
521,kultur,"Emlékeznek még az első magyar kislányra, aki 11 évesen megmászta az 5895 méter magas Kilimandzsárót? Nem kellett sokat várni, hogy 9 éves öccse a nyomdokaiba lépjen: Happ Gellért a napokban feljutott a Mount Everest melletti Kala Pattar 5644 méteres csúcsára. Ez az legmagasabb pont a régióban, ami klasszikus magashegyi túrázással, azaz hegymászó eszközök nélkül elérhető. Azért nagyon népszerű, mert a csúcsról kiválóan látható a közeli Mount Everest és a Khumbu gleccser.
És nézzük, hogy emlékszik vissza Gellért a csúcshódításra:
Nagyon sok ruhát kellett felvenni ahhoz, hogy ne fázzunk. A levegőhiányt is lehetett érezni. Gyakran meg kellett állnunk. Amikor nagyon el voltam fáradva, mindig arra gondoltam, hogy milyen jó lesz otthon pihenni és beszélgetni. A csúcson nagyon jó érzés volt. Nemcsak a Mount Everest látszott, hanem a Himalája többi hegye is.

Teljesítményével Happ Gellért az első magyar fiú, aki ilyen fiatalon feljutott a Kala Pattar legmagasabb pontjára.
"
522,kultur,"A szervezők becslése szerint összesen közel kétezer ember jött össze a Valyo Kikötő búcsúbuliján, miután kiderült, hogy a tavalyi nyár egyik legnépszerűbb budapesti találkahelye 2019-ben már nem zenés programok, jóga, kacsakőbajnokság és filmvetítések helyszíne lesz, hanem - mi más? - építési terület, ahol a 2023-as szabadtéri atlétikai világbajnokság stadionja épül majd.
A Város és Folyó Egyesület tavaly tavasszal vette birtokba a Rákóczi híd pesti hídfőjétől délre eső, régóta elhanyagolt állami területet, ami aztán a budapestiek körében rövid idő alatt az előző év egyik legkedveltebb szabadtéri kulturális helyszíne lett. Az egyesület nemrég azonban bejelentette, hogy a stadionépítés miatt idén már nem tudják bérbe venni a területet, ezért kénytelenek egynapos bulival elbúcsúzni az egykori Nagyvásártelep hajóállomás környékétől.
A Duna, a Soroksári-Duna és a HÉV által határolt hatalmas, durván háromszögletű telek budapesti mércével egészen különleges adottsága, hogy két oldalról is víz veszi körül. Ezt a korábbi használója után Vituki-teleknek is nevezett területet szemelte ki a kormány az új atlétikai stadion felépítésére. A 40 ezer férőhelyes óriásberuházás kedvéért 2018 novemberében módosították a főváros Duna-parti Építési Szabályzatát. A folyóparton az új szabályzat szerint is lesz gyalogos sétány és zöldfelületet is kialakítanak, de az árvízvédelmi mű part mellé helyezése miatt a régi hajóállomás épületét elbontják, és nyilvánvalóan a Valyo Kikötő egyediségét adó ipari-külvárosi romantika is nyomtalanul eltűnik.
A Valyo célja, hogy közelebb hozza a Dunát a budapestiekhez, ezért az egyesület 2010 óta különböző programokkal csalogatja az embereket közvetlenül a várost átszelő folyó mellé. Ahogy az Indexnek is mondják: a Duna budapesti partszakaszának legnagyobb problémája, hogy alulhasznosított az értékéhez képest, hiába ez a város legfontosabb természeti kincse, a megközelítése gyakran problémás, mivel forgalmas utak, elkerített területek zárják el a gyalogosok elől.
“Az elsődleges missziónk, hogy minél több olyan helyszín legyen Budapesten, ahol az ember bele tudja lógatni a kezét a Dunába” – mondja a Valyo nevében Lohász Cili, aki szerint eddig közel ötven helyszínen tartottak programokat a ""megérinthető Duna"" jegyében. Az egyesület másik fontos szempontja, hogy a partszakaszokat fogyasztási kényszer nélkül lehessen használni. “Az a célunk, hogy az embereknek ne kelljen egy kávét vagy kézműves sört venniük azért, hogy le tudjanak ülni kicsit a víz mellett” – magyarázza Tömör Miklós, aki társával együtt részt vesz a Szabihíd szervezésében is.
“Alapvetően a várossal – városfejlesztéssel, közlekedéssel, köztéri művészetekkel és hasonlókkal – foglalkoztunk mindannyian, majd nyolc évvel ezelőtt a budapesti Duna-part elhanyagoltsága miatt különböző mikrobeavatkozásokkal kezdtünk el tenni azért, hogy a helyzet változzon. Ilyen mikrobeavatkozás lehet például egy esemény, egy installáció, egy játszótér vagy néhány köztéri bútor” – magyarázzák a Valyo vezetői, akik szerint a Kopaszi-gát és a Margit-sziget túlterheltsége egyértelműen jelzi, hogy mekkora igényük van a budapestieknek arra, hogy a Duna közelében szórakozzanak, pihenjenek, sportoljanak. Szerintük az lenne az ideális, ha az összes Duna-parti kerületnek lenne egy olyan rekreációs zónája, mint amilyen a Kopaszi-gát vagy a Nehru part. Lohász Cilivel és Tömör Miklóssal az egykori Valyo Kikötő helyszínén beszélgettünk.

Hogy találtátok meg a Kikötőt?

Tömör Miklós: Állandóan keresgélünk, nyitott szemmel járunk a városban. Időnként végigsétálunk a budapesti Duna-parton, előbb az egyik oldalon, aztán a másikon. Ezt a helyet három éve szúrtuk ki magunknak, majd megpróbáltuk kinyomozni, hogyan tudnánk birtokba venni, de akkor az olimpia még annyira képben volt, hogy szóba se jöhettünk, hiszen a terv szerint stadion épült volna itt. Két év múlva aztán újra felvettük a fonalat, majd miután megkerestük a tulajdonost, sikerült bérbe vennünk a területet. Aztán most újra elérkeztünk arra a pontra, hogy stadion fog épülni a parton.

Mennyi időre terveztetek ezzel a helyszínnel?

Lohász Cili: Tudtuk, hogy nem tervezhetünk hosszútávra. Egy szezonban voltunk biztosak, de azért reménykedtünk a folytatásban, hogy még tudunk maradni. Volt egyébként olyan opció is, hogy 2019-ben csak májusra és júniusra kapjuk meg a területet, és mi örömmel benne lettünk volna ebben is, de végül ez sem jött össze.
T.M.: Tudtuk, hogy ez egy fejlesztési terület, és hogy csupán ideiglenes hasznosításról van szó. A mi célunk az volt, hogy rámutassunk, hogyan lehetne jól hasznosítani ezt a területet. Azt gondolom, ez sikerült is egyébként. Aztán ehhez képest az lesz itt a jövőben, ami lesz.

Mi történt azután, hogy birtokba vettétek a Kikötő helyszínét?

T.M.: Ez egy súlyosan elhanyagolt, jóideje parlagon heverő terület volt, ahonnan rengeteg veszélyes elemet kellett eltüntetnünk. Aztán meg kellett teremteni az infrastruktúrát is, ki kellett találnunk, honnan lesz víz vagy áram, hol fognak vécézni az emberek. Sokat gondolkodtunk azon is, hogy a balesetek elkerülése érdekében elkerítsük-e a Dunát, legyen-e korlát, vagy ne. Végül amellett döntöttünk, hogy huzalokkal jelezzük, meddig biztonságos tartózkodni. Nem szerettünk volna belerondítani a látványba.
L.C.: A Duna közelsége miatt ezen a parszakaszon tényleg semmilyen infrastruktúra – se áram, se csatorna – nem volt. Még egy köztéri parkban is jobbak az adottságok, mint itt. Az is szempont volt, hogy átmeneti megoldásokat hozzunk létre. Fel kellett készülnünk arra is, hogy bármikor megemelkedhet a Duna vízszintje, ezért igyekeztünk úgy berendezkedni, hogy könnyedén bontható, mozdítható, vagy éppen strapabíró legyen minden. Nem az örökkévalóságnak építkeztünk.

Mennyi ember jött össze a búcsúbulin?

L.C.: A legjobb időszakban – délután négy és hat között – nagyjából ezer ember lehetett itt kint. Aztán elkezdett szemerkélni az eső, de néhány százan még így is bőven maradtak.
T.M.: Összesen kb. kétezer ember fordulhatott meg itt aznap. Nagyjából éjfélkor zártunk be, a legkitartóbbak pedig még a Gólyában tartott afterpartira is átvándoroltak.

Korábban voltak már itt ennyien?

T.M.: Igen, nem most döntöttünk rekordot. Sokkal nagyobb bulik is összejöttek itt tavaly nyáron. Ezen a szombaton nem volt kifejezetten jó idő.
L.C.: A buli másnapján persze már napsütésben tudtunk pakolni.

Mitől működött a Kikötő?

L.C.: Ez tényleg egy szabadon használható tér volt minden szempontból. Az elején kicsit mi is tartottunk attól, hogy az emberek majd nem jönnek ki ide, mert túl messze lesz nekik, de szerencsére nem így lett. Mi is meglepődtünk, amikor megláttuk, mennyien érkeznek az első nap. Dél-Pesten egyébként nem sok minden van, ezzel biztosan megnyertünk néhány környékbelit. A város más részein élőknek pedig az jött kapóra, hogy baromi jó a tömegközlekedés, éjszaka is simán haza lehetett jutni, illetve rengetegen jártak biciklivel is. A zenés programoknak pedig az jött kifejezetten jól, hogy nincs a közelben lakóépület, nem zavartunk senkit.
T.M.: Amikor a záróbuli másnapján pakolásztunk, közel ötvenen üldögéltek és beszélgettek itt, pedig már semmilyen eseményünk nem volt meghirdetve. Ebből is látszik, hogy mekkora igény van az ilyen helyekre. Baromi jó érzés azt látni, hogy az emberek a programjaink nélkül, maguktól is kijárnak ide, hoznak pár sört, grilleznek egyet, vagy csak simán leülnek beszélgetni.

Nagyjából hány embert jelent a Valyo?

L.C.: A projektek nagyságától függően 10-15 ember vesz részt a munkában, ők azok, akik folyamatosan képben vannak mindennel, ami Valyo. Erre jönnek még az önkéntesek, a különböző szakik, tervezők, építészek, designerek és pultosok, akikkel együtt általában néhány tízesre duzzad a csapat.

Dolgoztok mellette? Miből működik a Valyo?

T.M.: Mindannyian dolgozunk a Valyo mellett, de a legtöbben szerencsére szabadúszó-jellegű dolgokat csinálunk, vagyis viszonylag rugalmas a munkaidőnk. A Valyóval önfenntartásra törekszünk, így az egyik legfőbb lábunk a Kikötő vendéglátóegysége volt, ami sajnos nem akkora biznisz, mint ahogy sokan gondolják. Közben folyamatosan pályázunk, előfordulnak önkormányzati megbízásaink – a Nehru part felújításában például a főváros és a IX. kerületi önkormányzat megbízásából vettünk részt. Fundraising-projekteket is szervezünk, a legismertebb a reptéri buszból átalakított mobilszaunánk. Nagyon jó érzés, hogy egyre többen támogatnak minket az adójuk egy százalékával vagy egy sima átutalással, ebből érezzük, hogy szükség van arra, amit csinálunk.

Mit szóltok ahhoz, hogy atlétikai stadion fog épülni a Kikötőnél, ahol korábban bulik, koncertek és filmvetítések voltak?

A Budapesti Atlétikai Stadion tervezésére 2017 áprilisában írt ki pályázatot a Kiemelt Kormányzati Beruházások Központja (KKBK), amit a Napur Architect Kft. nyert meg. Az ő nevük a városligeti új Néprajzi Múzeum miatt lehet ismerős. Magyarország 2018 decemberében nyerte el a 2023-as atlétikai világbajnokság megrendezésének jogát. A stadion tervezését 4,7 milliárdért vállalta Napur Architect Kft., de hogy mennyi lesz az óriásberuházás végső összege, egyelőre nem tudni.
T.M.: Az itt épülő atlétikai stadion esetében nem a funkcióval van bajunk, mi is egyetértünk azzal, hogy ez egy sportra és rekreációra alkalmas terület legyen, csak éppen máshogy, más léptékben képzeljük ezt el. 
L.C.: Igen, hiszen errefelé egyébként is nagyon sokan futnak és bicikliznek. Azt gondolom, jóval alacsonyabb beruházási költséggel is lehetne itt egy sportra és rekreációra, de akár sima üldögélésre is alkalmas területet kialakítani.
T.M.: A vizes vb-re felhúzott Duna Aréna története nagyon tanulságos, éppen ezért azt gondoljuk, hogy egyetlen kéthetes rendezvény miatt nem érdemes felépíteni egy ilyen sportkomplexumot. A mi oldalunkról nézve az sem világos, hogy mi a kormányzat célja ezzel a beruházással. A betonfelhasználást akarják növelni? Esetleg az országot szeretnék jobb színben feltüntetni a Eurosporton vagy a CNN-en? Erre azért vannak hatékonyabb eszközök.

A Magyar Olimpiai Bizottság szerint az atlétikai vb az olimpiarendezés előszobája.

T.M.: 1989-ben volt már fedett pályás atlétikai világbajnokság Budapesten, és olyan szinten nem érdekelte az embereket, hogy az iskolákból kellett kivezényelni rá az embereket – ezt családi érintettség miatt tudom. Vagy nemrég tartották például a fedett pályás atlétikai Európa-bajnokságot Glasgow-ban, de a legtöbb ember szerintem még csak csak nem is hallott róla. Azt még érdemes tudni, hogy az atlétikai vb-re már pályázat sincsen, annyira nem akarja megrendezni senki. Jelentkezni lehet rá, majd különböző egyeztetések során alakulnak ki az elvárások.

Majd miután elkoptak a versenytársak, Budapest egyedül maradt a rajtnál. Ti pedig, ha jól értem, attól tartotok, hogy tovább gyarapszik az egyszerhasználatos sportlétesítmények száma Magyarországon.

T.M.: Engem kicsit nyugtalanít, hogy az ide tervezett stadiont ugyanaz a cég tervezi, amelyik a Duna Arénát a Dagálynál, méghozzá valami egészen elképesztő összegből.
L.C.: Az a legfájdalmasabb az egészben, hogy az építkezés miatt a Vituki strand forrását le kell dugaszolni, hiszen arra akarják építeni a stadiont. 
T.M.: Ez egy olyan nagy kapacitású hőforrás, aminek egész konkrétan hűteni kellett a vizét ahhoz, hogy fürdőzésre alkalmas legyen. És most ezt a forrást ledugózzák. Lehetne itt akár egy szupermenő fürdőkomplexum is, körülötte Duna-part, sokkal hosszabb ideig fotóznák a turisták, mint a egy stadiont, és a budapestiek számára is hasznos és használható lenne. Nem gondolom, hogy számottevő a gerelyhajítók vagy a rúdugrók aránya a fővárosi lakosságban, strandolni viszont mindenki szeret.
L.C.: De ha már építmény, ezt a termálvizet akár a létesítmény fűtésére is használhatnák.

Mi lesz most? Merre lehet ezek után terjeszkedni?

L.C.: Idén nyáron a Kikötőhöz hasonló, állandó helyszínünk nem lesz, az már biztos. Ahhoz több időre lenne szükség, úgyhogy majd talán jövőre. De nagyon sok olyan hely van még Budapesten, ahol lehetne olyan jellegű szpotot csinálni, mint amilyen a Kikötő volt.
T.M.: Így igaz, rengeteg lehetőség van még a Duna budapesti szakaszán, mindkét oldalon. Ha végignézünk ezen a negyven kilométeres partszakaszon, azt látjuk, hogy a Római-parttal együtt nagyjából négy kilométer van úgy használva, ahogy illik. De vannak azért jó helyek: a Nehru part, a Bálna vagy a Parlament környéke például egészen szerethető. Ezen a ponton viszont nem szabad megállni. De azt sem gondoljuk, hogy csak nekünk kellene felfejlesztenünk a partokat, erre bárkinek van lehetősége. Szívesen adunk tanácsot, akár önkormányzatoknak, akár gazdasági társaságoknak, hogy hogyan tudják fenntarthatóan, környezettudatosan működtetni ezeket a területeket.

A Római-part Budapest utolsó természetes dunai partszakaszaként a Valyónak is szívügye.

T.M.: Éppen ezért idén főleg a Római-parttal foglalkozunk majd. Nagyon-nagy előrelépésnek tartjuk, hogy kicsit lekerült a fővárosi és kerületi önkormányzat napirendjéről a mobilgát ügye. Régóta szajkózzuk már, hogy ez a partszakasz ideális lenne egy szabadstrand számára, aminek az ötletét aztán felkarolta az óbudai önkormányzat. Reméljük, hogy ez a strand még a nyáron meg tud nyitni.
Az óbudai önkormányzat 15 millió forintot szavazott meg ennek a kezdeményezésnek egy most alakított ""civil"" szervezet számára, ami egy strand megépítéséhez rettenetesen kevés, mégsem panaszkodunk, ennek az összegnek inkább szimbolikus jelentősége van. Reméljük, sikerül a lehető legtöbbet kihozni ebből az egészből.
Nem tudjuk, hogy ez a szándék csak egy választási gumicsont vagy tényleges akarat a részükről, mi mindenesetre szeretnénk, ha az utóbbi lenne, ami aztán egy valódi strandban manifesztálódik majd. Ehhez pedig minden segítséget meg fogunk adni az önkormányzatnak.
Bár az egy üdítő fejlemény, hogy az önkormányzat egy civil kezdeményezés mellé állt, az igazi kooperáció egyelőre nem valósult meg: még mindig vannak olyan bizottsági ülések és találkozók az ügyben, amire az igazi civilek nincsenek beengedve. A Római-part sztorijában számomra egészen érthetetlen volt, hogy minket valamiért valamiféle ellenségként kezeltek, miközben nekünk nem Tarlós Istvánnal vagy Bús Balázzsal volt problémánk, hanem azzal az ötlettel, amit ők felkaroltak: hogy gát épüljön a Rómain.

Meddig menne el a Valyo politikai szerepvállalásban? Puzsér Róbert Sétáló Budapestje mellé beállnátok például?

L.C.: A Valyóval az a célunk, hogy megmutassuk, milyen a jó Duna-part, és ha arról van szó, arra is rámutatunk, milyen a nem jó Duna-part. Mi értelemszerűen azt szeretnék, hogy hozzánk hasonlóan gondolkodjon minden főpolgármester-jelölt a Duna-parti fejlesztésekről. Nem szeretnénk senki mögé beállni, azt szeretnénk, ha ők állnának mellénk és a megérinthető Duna ügye mellé.
T.M.: Mi nem politizálni szeretnénk, hanem városfejlesztési tanácsokat adni. Ilyen javaslatokat pedig bárkinek örömmel adunk, politikai hovatartozástól függetlenül. Viszont az sem titok, hogy egyelőre nem látjuk azt a kvalitású embert, aki jól el tudná vezetni ezt a várost.

Bár csak alkalmanként veszitek birtokba az autók elől elzárt Szabadság hidat, egyértelműen ez a legismertebb projektetek. Idén is lesz Szabihíd?

T.M.: Nagyon úgy tűnik, hogy igen. Ez már a harmadik év, hogy néhány hétvégére megnyílik a Szabadság híd. Négy júliusi hétvégével számolunk, és ugyanúgy, ahogy ez eddigiekben, továbbra is az a legfontosabb, hogy a forgalom elől elzárt Szabadság híd egy szabadon használható köztérré változzon, ahol fogyasztási kényszer nélkül tudja magát jól érezni bárki. Ehhez olyan szinten ragaszkodunk, hogy már egyenesen hülyének néznek minket, mert nem akarunk ide se sörpultot, se food truckot. Pedig nem vagyunk hülyék, látjuk, hogy ezekben van egy csomó pénz, viszont nem szeretnénk, hogy az emberek úgy érezzék magukat, mint egy fesztiválon.
L.C.: Nagyon fontosnak tartjuk azt kimondani, hogy nem az a jó Duna-part, ahol csak a gazdagok és a turisták engedhetik meg maguknak a folyó közelségét, hanem az, ha bárki számára hozzáférhető a Duna.

A Kikötő előtt a Lánchíd pesti hídfőjénél rendezkedtetek be huzamosabb ideig. A legenda szerint a Valyo Partot még Nick Cave is felfedezte.

T.M.: Nick Cave-et egészen konkrétan én szolgáltam ki a pultnál, de annyira fáradt voltam aznap, hogy fel sem tűnt, kinek adom a limonádét. Csak később jöttek oda hozzám, hogy basszus, itt járt Nick Cave. Akkor esett le, hogy ő volt a limonádés fickó. Az a leghihetetlenebb az egészben, hogy akkoriban éppen Cave egyik könyvét, a Bunny Munro halálát olvastam. Aztán a Pontoon-érában ide jött le a Red Hot Chili Peppers is meghallgatni a Qualitonst, de ez a történet már nem rólunk szól.

Nick Cave-en kívül tudtok más hírességről, aki járt nálatok?

T.M.: A budapesti Roger Waters-koncert után lejött, és itt bulizott az egész zenekar, Waters kivételével: baromi viccesek voltak, felsorakoztak, mintha egy vokálos csapat lennének, és úgy énekeltek rá a dj-szett számaira. Ha jól emlékszem, Abbát és hasonlókat énekeltek.
L.C.: Magyar zenészek pedig többször is megfordultak itt. A Gyík zenekar még klipet is forgatott a Kikötőben.

Miután felhívtátok a figyelmet arra, hogy mit lehet kihozni a helyből, a Lánchíd pesti hídfőjénél megnyitott a Pontoon. Milyen érzéseket vált ez ki belőletek?

T.M.: A Pontoon egy profitorientált vendéglátóegység, de egész jól csinálja, amit csinál. Messze nem tökéletes, de még mindig sokkal jobb, mint ami a híd másik oldalán van – pedig a két hely ugyanahhoz a tulajdonosi körhöz tartozik.
L.C.: Azt gondolom, a Pontoonnak sikerült elég jó mintát adnunk, hogyan érdemes használni azt a teret. Rávilágítottunk például arra, hogy ez egy kis tér, amit nem érdemes lezárni, hogy mozgatható bútorokra van szükség, vagy hogy egy bárki számára nyitott mosdó is lehet kulturált. És ami működött a Valyo Parton, azt a Pontoon lényegében be is építette a működésébe. Még mindig jobb, ha egy szórakozóhely létesül egy általunk felfuttatott helyszínen, mintha egy újabb Marina-part épülne.

Mennyire volt az sértő számotokra, amikor a Valyo Part és a Kikötő koncepcióját lényegében egy szórakozóhellyel azonosították?

T.M.: A Kikötő esetében először kertmoziban gondolkodtunk, de aztán annyi zenei és egyéb program jött be, hogy végül egy kiülős szórakozóhely lett belőle – miközben a szabadtéri mozizás is megvalósult. Összességében inkább eszközként tekintünk a zenés programokra. Ha nem lennének bulik, egész biztosan kevesebb embert tudnánk ezekre a helyekre csábítani. És ha már eljönnek, egy részüknek talán azt is át tudjuk adni, hogy miért csináljuk ezt az egészet.
A Kikötőt tehát nem bulihelynek szántuk, mégis az lett belőle. Az emberek aztán úgy is kezelték, mintha egy szórakozóhely lenne, ami idővel egyre terhesebbé vált számunkra. A záróbuli másnapján például nyolc zsáknyi üveghulladékot gyűjtöttünk össze, miközben itt nem is lehetett üveges italokat kapni. És ez csak az üveg!
L.C.: Nagyon érdekes egyébként hogyan reagál a város egy nyitott területre, amit nem vesz körbe kerítés. A legtöbben tényleg nem gondoljuk át, mi lesz azzal a hulladékkal, amit elhelyezünk valahol.
T.M.: Nagyon fontos elvünk volt, hogy ne kerítsük el ezt a részt, és hogy ne legyenek biztonsági őrök, akik azt nézik, ki mit akar behozni a táskájában. Részünkről tök oké volt, hogy valaki idehozza a közértben vásárolt sörét vagy vodkáját, de cserébe azt is elvártuk volna, hogy aztán vigye is innen magával. Ez néha megtörtént, néha nem. Nekünk mindenesetre fontos, hogy fenntartható módon használjuk ezeket a területeket. Legközelebb sokkal hangsúlyosabban kommunikáljuk majd ezt az emberek felé. Így utólag talán azt is elárulhatom, hogy ha csináltunk is volna idén valamit a Kikötőben, az valószínűleg merőben más lett volna, mint amit a közönségünk tavaly megszokott. 

Budapesten kívül nem gondolkodtok?

T.M.: Bár a fókuszunk Budapesten van, csináltunk már programokat Esztergomban, Szentendrén a Kacsakő Bisztróval ápolunk jó viszonyt, és tényleg bárhol szívesen segítünk, örömmel adunk ötleteket, hogyan lehet kis befektetésekkel fejleszteni területeket, vagy hogyan lehet akár nulla forintból kicsábítani embereket a Duna-partra. Részt veszünk a Kortárs Építészeti Központ és a Műegyetem közös, DANUrB nevű programjában is, ami Duna-menti, közepes méretű településekkel foglalkozik egész Európában, és ami magyar részről olyan városokat érint, mint Mohács, Esztergom vagy Paks. Megmutattuk, hogy akár egy kacsakőbajnokság is elég ahhoz, hogy meg tudjunk mozgatni mondjuk kétszáz embert. Még akkor is, ha vannak éppen sokkal jobban kacsakövező országok, mint a miénk.
L.C.: Épp a kikötős kacsakőbajnokságunk napján derült ki számunkra, hogy létezik kacsakő-világbajnokság is, amit pont aznap rendeztek meg Skóciában. A hab a tortán, hogy pont egy magyar nyert. Tök érdekes egyébként, hogy ott nem a pattanás számát mérik, hanem hogy milyen messzire jut el a kő. (Szép Péter egy 122 méteres dobással lett világbajnok.)

A japánok sinrin-jokunak, azaz erdőfürdőzésnek, nevezik a természetben töltött időt, amely a kutatások szerint csökkenti a stresszt, helyrebillenti a vérnyomást és erősíti az immunrendszert. Van a víz közelségének valamilyen jótékony hatása?

L.C.: Nem jutnak eszembe konkrét tanulmányok, de a víznek közismerten nyugtató hatása van. Elég akár csak tíz percre leülni a Duna mellé, nézni kicsit, ahogy hömpölyög, és máris jobb tőle az ember lelkének.
T.M.: Az sem véletlen, hogy ma már szempont, hogy minél több köztérnek legyen vízarchitektúrája, hogy kapjon egy szökőkutat vagy bármilyen vizes elemet.
L.C.: És baromi érdekes a szegélyhatás is, ami mindenhol működik a világban: az emberek általában két különböző terület találkozásánál tartózkodnak szívesen. Anélkül keressük a peremeket, hogy tisztában lennénk ezzel – gondoljunk csak az erdők és a mezők, valamint a vizek és a partok találkozására! Amikor szembesülünk vele, hogy mennyi ember jön össze egy-egy rendezvényünkön, sosem azt gondoljuk, hogy a Valyónak van ilyen nagy ereje, hanem azt, hogy a Dunának.

Tudtok olyan példát mondani a világból, ahol példaértékű a víz és a város viszonya?

T.M.: Párizs mindenképp példaértékű: itt 2002-ben kezdték el kisebb beavatkozásokkal élhetőbbé tenni a Szajna partját, majd tavaly jött el annak az ideje, hogy végleg autómentessé tegyék a városban a rakpartot, amit aztán a gyalogosok, a kerékpárosok és a rolleresek vettek birtokba. Közben viszont eltelt 16 év, ami alatt előbb csak egy-egy hétvégére, idővel azonban egyre több időre zárták le a Szajna-partot. Lassú folyamat volt, de valami hasonló megtörténhetne akár Budapesten is.

Változott a budapestiek Dunához való viszonya?

T.M.: Inkább maga a köztérhasználati mód változott sokat az elmúlt időkben: az emberek ma már kifejezetten szeretnek kint lenni a tereken és az utcákon. A nyolcvanas években az utcákat még lényegében folyosókként használtuk, ami arra volt jó, hogy eljussunk A-ból B-be. Ez a szemlélet szerencsére megváltozott: mostanra már inkább nappaliként használjuk a tereket. Ma már nem csak arról van szó, hogy elmegyünk bevásárolni, aztán hazamegyünk, hanem közben leülünk egy padra, és elnyalunk két gombóc fagyit.
L.C.: Szerintem Budapesten az Erzsébet térrel kezdődött minden: ez volt az első olyan tér a városban, amit úgy kezdtek el használni az emberek, ahogy Nyugat-Európában is szokás – hogy lényegében nem csinálnak semmit, egyszerűen csak vannak, és élvezik a jó időt. Aztán ott a Liszt Ferenc tér, ami talán az első olyan tér volt Budapesten, ahol már ki tudtunk ülni egy teraszra a kávénkkal. És ez akkor még nagyon nagy szám volt! Aztán idővel ez lett az általános. Szerencsére ma már egyáltalán nem nagy szám, hogy van terasza egy helynek.
Egyébként érdemes megfigyelni, hogy amint rendbe tesznek egy teret a városban, azt utána azonnal megrohamozzák az emberek.
Erre tök jó példa a Nehru part, ami egy annyira szutykos, undorító pontja volt a városnak, hogy inkább mindenki elkerülte, újabban meg úgy fest nyaranta, mintha egy fesztivált rendeztek volna oda – annyian telepednek ki egy-egy pokróccal a térre.
T.M.: Ha már itt tartunk, nagyon érdekes a Petőfi híd alatti gördeszkapálya sztorija is: az egyik valyós srác egész konkrétan Budapest legundorítóbb partszakaszát kereste, amit aztán itt, a híd pesti hídfőjénél talált meg. Ez a terület lényegében egy nyilvános vécé volt, aztán különböző külföldi példák alapján kitaláltuk ide ezt a skate parkot. Azért pont skate parkot, mert a hídon és az alatta elhaladó villamosok miatt ez egy baromi hangos terület, a deszkázás viszont szintén hangos elfoglaltság, akik pedig űzik, azok gyakran egyébként is zenét hallgatnak gyakorlás közben.
L.C.: A Valyo álláspontja, hogy csak folyamatos tesztelésekkel lehet jó közteret csinálni. Meg kell nézni, hogyan működnek az oda megálmodott dolgok, hogyan használják az emberek, használják-e egyáltalán, vagy úgy használják-e, mint ahogy mi gondoltuk, hogy használni fogják. Általában mi sem tudjuk, mi a jó megoldás, de folyamatosan próbálkozunk, és közben rengeteget tanulunk. Hisszük, hogy a jó köztereken keresztül a jó város is megvalósulhat.
Az EP-választással egy időben szeretné ezt.
Az önkormányzat támogatja a civil kezdeményezést, már csak jogszabályt kell módosítani, mert a Dunában Budapesten tilos fürdeni.
Közmeghallgatást tartott a főváros a hangos repülők, a Városliget és a Római-part kérdéseiben. A válaszok mérsékelt sikert arattak."
523,kultur,"Für Anikó nagy fájdalmakkal kórházba került, a héten sajnos bent kell maradnia, írják a Szegedi Dóm Látogatóközpontjának Facebook-oldalán. A színésznő a költészet napja alkalmából lépett volna fel a városban, de mindkét tervezett előadása elmarad. 
""Elmondani nem tudjuk, mennyire aggódunk érte is, és mennyire sajnáljuk azt a tényt, hogy nem tudjuk megvalósítani ezt az előadást, pedig mindent megtettünk annak érdekében, hogy méltón megünnepelhessük a Költészet Napját"" - írják a látogatóközpont oldalán.




A tervek szerint mindkét előadást a közeljövőben pótolni fogják, az időpontok miatt néhány nap türelmet kérnek. A jegyek érvényesek a későbbi időpontokra is, vagy visszaválthatóak. "
524,kultur,"""A mai napon hajnali 02:03 perckor a JATE Klubban egy vendég a nézőtérről egy üvegpohárral megdobta a Nemazalány-LilG rap duó egyik tagját. A biztonsági szolgálat 6 percen belül megkereste, és a klub területéről eltávolította az elkövetőt"" - írja a JATE Klub közleményében. 

Hozzáteszik, hogy a JATE Klub ""elkötelezett híve a kulturált szórakozásnak és semmilyen esetben nem ad teret az ez irányú garázdaságnak"". Éppen ezért a kamerafelvételek alapján a pohárt dobáló vendég a jövőben semmilyen programon, koncerten, délutáni, esti és éjszakai rendezvényen nem vehet részt határozatlan ideig. 


""Elítéljük a vandalizmus, a károkozás és a nők elleni tiszteletlen viselkedés minden formáját és mindent meg fogunk tenni annak érdekében, hogy a jövőben ilyen és ehhez hasonló cselekmény ne történhessen a klub területén. A mai napon egyeztetünk a duó menedzserével, amennyiben feljelentést kívánnak tenni az ügyben, mindenben a segítségükre leszünk. Ezúton kérünk elnézést a pohárt dobáló vendég nevében a Nemazalány-LilG rap duótól, bízunk benne, hogy ez egyszeri és rendkívüli eset volt, amely soha többet nem fog megtörténni a JATE Klubban és más szórakozóhelyen/fesztiválon/fellépésen sem"" - zárul a klub közleménye.
"
525,kultur,"Geoffrey Rush ausztrál színész csütörtökön rágalmazási pert nyert egy ausztrál lap ellen. A bíróság egyelőre 850 ezer ausztrál dollár (173 millió forint) kártérítést ítélt meg neki, írja az MTI. Az Oscar-díjas színészt még 2017 végén vádolták meg azzal, hogy egy kiszolgáltatott színésznővel imitált megalázó módon szexuális zaklatást közönség előtt. 
A sydney-i Daily Telegraph újságban jelent meg az a cikk, amely azt állította, hogy 2015-ben a Sydney-i Színházi Társulat Lear király-előadásának idején Rush helytelen szexuális magatartást tanúsított Eryn Jean Norvill színésznővel szemben. A színész azonnal tagadta a gyanúsítást, és beperelte a lapot rágalmazásért, mert mint keresetében írta, a cikk ""perverz szexuális ragadozóként állította be"".
A szövetségi bíróság döntése értelmében a News Corp. médiavállalat ausztrál részlege és Jonathon Moran újságíró cikksorozata nem támasztotta alá kellőképpen a 67 éves színész elleni vádak igaz voltát. A bíróság döntése szerint Geoffrey Rush további kártérítésre is jogosult, amelynek összegét később határozzák meg. ""Ez minden szempontból a teljesen meggondolatlan, szenzációhajhász újságírás legrosszabb példája volt"" - közölte Michael Wigney bíró, megjegyezve, hogy az Eryn Norvill által szolgáltatott bizonyítékok ""ellentmondásosak"" voltak. 
A News Corp. egyelőre nem reagált a sydney-i bíróság döntésére. Rush egyébként eredetileg 25 millió ausztrál dollár kártérítést követelt, mert szerinte a karrierjét ""helyrehozhatatlanul megtépázták"" az újságban megjelent állítások.
Geoffrey Rush 1997-ben kapta meg a legjobb színész Oscar-díját a Ragyogj! című film főszerepéért, és további három Oscar-jelölése is van. A legtöbben A Karib-tenger kalózai című népszerű mozis sorozat Barbossa kapitányaként ismerik."
526,kultur,"Alexa, Vinsz és Jet: bár elsőre nem ez ugrana be, de ezek a legújabb magyar vígjáték főszereplőinek nevei. A Pesti balhé forgatása a napokban kezdődött, a készítők szándékai szerint ""humoros, akciódús, látványban is újat mutató filmnek ígérkezik, számos közönségkedvenc hazai színésszel a főbb szerepekben"". Készült hozzá egy werkfilm is, íme: 

A történet szerint tizenöt év után újra találkozik egy hatfős gyerekkori banda, akikből mára harmincasok lettek. Ők a következők: 

Akinek ez esetleg nem lenne elég, annak elmondjuk, hogy a viszontlátás végzetes balesettel ér tragikus véget, de a váratlan haláleset inkább összerántja a széteső társaságot. Együtt határozzák el, hogy valóra váltják barátjuk nagy álmát: belopják összetéveszthetetlenül egyedi képét a férfi neves műkereskedő apjának egész Budapestet izgalomban tartó képaukciójára. De a fordított műkincsrablás még egy börtönből dobbantott tolvaj leigazolásával sem ígérkezik könnyen kivitelezhető balhénak.

A film főszerepét a BUÉK-ból ismert Mészáros Béla (Marcell) alakítja. Mellette a Kincsem színésznője, Petrik Andrea (Alexa), a magyar filmekből lassan kihagyhatatlan Szabó Simon, Elek Ferenc, Inotay Ákos és Jászberényi Gábor játszik a filmben. A kisebb szerepekben is olyan ismert színészek állnak kamerák elé, mint Hegedűs D. Géza vagy Reviczky Gábor. A Pesti balhé rendezője Lóth Balázs (Nincs mese, 200 első randi), aki a forgatókönyvet együtt írta Kis-Szabó Márkkal, illetve Inotay Ákossal.

A forgatás áprilisban, májusban és júniusban zajlik Budapesten. A film várhatóan 2020 elején kerül a mozikba. 
"
527,kultur,"Ha megnézzük, hogy egy átlagos magyar fogyasztó mire költ a legtöbbet, akkor az üdítőitalok és az ásványvizek állnak az ötödik helyen. És ha valakinek nincsen konkrét elképzelése, hogy éppen mivel hidratálna, akkor betérve egy hipermarketbe (vagy akár egy kisboltba) könnyen beleszédülhet a kínálatba. Az élelmiszer-fejlesztési vonaton pedig nincsen fék. A Coca-Cola termékcsalád mostanában sok új itallal bővült, van már fahéjas, sőt kávés kóla is, amit nemrég meg is kóstolt a szerkesztőség.
A koffeinnel megbolondított Coca-Cola emléke még nem veszett a múlt homályába, és máris itt egy újabb üdítő ""aktív mindennapokhoz"": április elején érkezik Coca-Cola Energy. Hogy igény van erre a vonalra, afelől nincs kétségünk, hiszen korábban több gyártó is dobott már piacra kólás terméket azok számára, akik a rágógumi, vagy tutti-frutti ízt már meghaladottnak tartják, az egzotikusabb aromák ellen pedig zsigerből tiltakozik a szervezetük. 
Energia: 179 kJ, illetve 42 kcal (a cukormentes változatban 3 kJ/, illetve 1 kcal)
Zsír: 0 g 
Szénhidrát: 10,3 g (a cukormentes változatban 0 g)
amelyből cukrok: 10,3 g (a cukormentes változatban 0 g)
Fehérje: 0 g
Só: 0,04 g
Niacin (B3-vitamin): 1,6 mg
B6-vitamin: 0,15 mg
A Coca-Cola Energy természetes forrásból származó összetevőket tartalmaz, és a Coca-Cola nagyszerű és frissítő ízét hozza. E két ismertetőjegyet helyeztük fókuszba, így fejlesztettük ki a receptet és büszkék vagyunk rá, hogy a terméket a Coca-Cola márka részeként kínálhatjuk az embereknek
- mondta el az új termékről Javier Meza, a szénsavas üdítőitalok üzletágának globális marketing vezetője.
A hivatalos közlemény szerint a Coca-Cola Energy fiatal, 18-35 év közötti felnőttek számára készült, és az Európai Alkoholmentes Italgyártók Szövetsége (UNESDA) szabályozásainak értelmében nem árusítják, illetve hirdetik majd általános- és középiskolákban, illetve azt sem szeretnék népszerűsíteni, hogy bárki is alkohollal fogyassza. Nem, taurin ebben sincs, van viszont koffein, guaranakivonat és B-vitamin. Ja, és készült cukormentes verzió is.
A szerkesztőség alkalmi és hardcore fogyasztói mindkettőt megkóstolták, igaz, a 35 éves korhatárhoz nem tartottuk magunkat.
Ha úgy érzem, hogy valamilyen élénkítőszerre van szükségem, helyzettől függően vagy kávét, kólát vagy energiaitalt fogyasztok. Vagyis fogyasztottam, utóbbi kategóriából ugyanis általában a kólás ízesítésűt választottam, és ezek közül egy olyan termék volt a kedvencem, amit már sajnos kivontak a forgalomból, vagyis változtattak a recepten, és azóta nem az igazi. Ezért is örültem meg a Coca-Cola próbálkozásának, hiszen ha valakik értenek az üdítőitalokhoz, akkor ők azok. Az energiaitaluk íze azonban inkább kólás gumicukorra, mint a klasszikus kólára hasonlít. Az élénkítőhatással nekem nem volt gondom, a kissé nyomott állapotomból öt perc alatt kihozott, igaz, sajnos egy-másfél óra múlva vissza is zuhantam.
De nézzük, hogy mi volt a többiek tapasztalata. 
Záborszky Ede, a gazdaságrovat energiaital-sommelier-je szerint Coca-Cola Energy az olcsóbb termékeknek lehet a kihívója, és inkább az alkalmi fogyasztók csapnak majd le rá. 
""Az energiaital fontos része számomra az átütő és meghatározhatatlan tutti-frutti íz, mindig is bizalmatlan voltam az újításokkal. Az első két korty beigazolni látszik az energiakólák nagy buktatóját: se energiaital, se kóla ízük nincs. Van viszont egy kis savanykás mellékíz, amit a szerb Guaranában kifejezetten szeretek, de a kólával nem harmonizál annyira. Én a cukrosat próbáltam, de többször meg kellett néznem, hogy nem a cukormenteset vettem-e el véletlenül, nagyon átjön a sok édesítőszer, bár amennyire tudom, ez a kóláknál egyre általánosabb. A szénsav mennyisége és a 32 mg/100 ml koffeintartalom mindenesetre teljesen rendben van, utóbbi Magyarországon nem is lehet több már jó pár éve."" (záborszky)

Zubreczki Dávid szintén nem kezdő ebben a műfajban. 

""Kóstoltam már pár kólás energiaitalt, de mind közül ennek van a legkevésbé kólaíze. Igaz, az igazán jók mind eltűntek a hazai piacról, mint a Bomba! Cola és a régi barna Hell. Ennek inkább olyan az íze, mintha egy pohár kólában savanyú cukrokat oldottunk volna fel, és inkább már az utóbbiak íze dominál."" (zubreczky)
Sixx-nek a suszter és a kaptafa jutott eszébe a termékről:
""A Coca-Cola kiváló minőségű, édes, bubis üdítőket gyárt, mi az istenért akarna savanyú energiaitallal foglalkozni? Hagyjuk ez a profikra. Egyik pozitívuma a minimál dizájnos, de így is felismerhetően coca-colás külső, a másik meg a 32 mg koffein. Ha az utóbbit egy szőlőcukorra csepegtetve árulnák, mindenkinek jobb lenne."" (sixx)

Kovács Bálint egy kisebb emberkísérletet is bevállalt a teszt kedvéért. 

""Keveset aludtam az éjjel, és ilyenkor hajlamos vagyok elaludni este a színházban, úgyhogy kapóra jött előtte egy energiaital. Ehhez képest fél órával az előadás kezdése után úgy éreztem magam, mint egy csecsemő, aki semmi mást nem akar, csak aludni, és ha ezt nem engedik neki, akkor kétségbeesésében csak üvöltene. Az egész előadás alatt végig az elalvás ellen küzdöttem, és nemhogy az energiaitalnak nem éreztem semmiféle hatását, de esküszöm, egy pohár narancslé hatásosabb lett volna, egy normális, nem ilyen undorító ízű kávéról már nem is beszélve. Ráadásul valóban olyan a dizájnja is, mint a sarki kisbolt szerb importtermékéé ötvenkilenc forintért. Igaz, ez végül is nagyon tisztességes dolog a Coca-Colától, mert legalább nem árul zsákbamacskát, tényleg pont azt mutatja, amit kapni fogok."" (kovács bálint)
Dr. Molnár Csaba saját bevallása szerint egy tripla eszpresszó után is azonnal elalszik, így a koffeintartalom pszichoaktív hatásáról nem kívánt nyilatkozni, az ízvilágról viszont igen:
""Ha nem lenne ráírva, nem biztos, hogy a Coca-Colához kötném az ízét. Leginkább a golyórágókat juttatta eszembe, amelyek olyan kemények voltak, hogy az embernek beléjük tört a foga."" (molnár)"
528,kultur,"Új előzetest kapott a Disney következő nagy dobása, az élő szereplős Az oroszlánkirály. A Bosszúállók: Végjáték mellett ettől a filmtől várják a legnagyobb bevételt a következő hónapokban. Egyrészt Az oroszlánkirály eredetije, az 1994-es, azóta klasszikussá vált rajzfilm is óriási siker volt, 45 millió dollárból készült, és közel egymilliárdot kerestek vele az akkori jegyárak mellett. Másrészt az élő szereplős verzió iránt akkora az érdeklődés, hogy a filmhez készült első kedvcsináló videót, amiben először lehetett látni a CGI oroszlánokat, 24 óra alatt 224,6 millióan nézték meg. Ezzel alig maradt el a Bosszúállók 238 milliós rekordjától.
Az új előzetesben tovább csodálhatjuk a CGI oroszlánokat, és megnézhetjük, hogy milyen veszélyek (hiénák például) leselkednek a cuki kis kölyökoroszlánokra. Sokat elmond az érdeklődésről, hogy az előzetes még egy napja sincs fent a Youtube-on, és máris közel hárommillió megtekintésnél jár. Pedig ez már a sokadik kedvcsináló, különösebb meglepetések nélkül.

Az új Az oroszlánkirályt a Vasembert és az élő szereplős A dzsungel könyvét is rendező Jon Favreu rendezi, és olyan színészek, énekesek adják a hangjukat a karaktereknek, mint Donald Glover, Beyoncé, Chiwetel Ejiofor, John Oliver, Seth Rogen vagy Eric Andre. (Nálunk természetesen szinkronos verzióban kerül vetítésre.)


Az oroszlánkirály 2019. július 18-án érkezik a magyar mozikba. 
"
529,kultur,"Július 4. és 7. között rendezik meg a VéNégy Fesztivál és Színházi Találkozót, amit tavaly csak a váci Soundként emlegették, hiszen a koncertek és a színi előadások mellett a vízpart és a strandolás is elválaszthatatlan része az eseménynek. A szervezők azoknak ajánlják négynapos rendezvényt, ""akik egy valóban barátságos fesztiválra vágynak, ahol a zene mellett a kultúra, a közösségépítés és a természeti környezet is fókuszban van"".
Íme egy pár név a zenei fellépők közül:"
530,kultur,"A szentesi Koszta József Múzeum idén ősszel nagyívű, közel fél éves tárlatot tervez bemutatni Ceaușescu-hagyaték munkacímmel. A tervek szerint ezzel az 1989-es temesvári forradalomnak szeretnének emléket állítani a 30 éves évforduló kapcsán. ""A Csongrád megyei emberek áldozatvállalását helyezzük előtérbe, azt a missziót, amely az országban egyedülálló volt"" - írja a múzeum. Hozzáteszik, hogy minderről azonban nem lehet beszélni Ceaușescu 1965 és 1989 között tartó diktatúrájának említése nélkül.
Fontosnak tartják azt is, hogy ""ennek a forradalomnak van egy vértanúja is, egy hódmezővásárhelyi férfi, Tóth Sándor, aki tehertaxijával adományt szállított Aradra. Sajnos lelőtték, életét adta a román forradalomért. Talán hétköznapjainkban méltatlanul keveset foglalkozunk személyével. Szeretnénk majd neki is emléket állítani a kiállítással"".

Bár a kiállítás még csak az előkészítési szakaszban jár, a szervező muzeológusok szerint a szentesiek nagyon érzékenyen reagáltak a témára. ""Minden múzeumlátogatót, így a közvéleményt is szeretnénk ezúton megnyugtatni, hogy nem egy szélsőséges és politizáló kiállítást hoz létre a közgyűjtemény"" - írják. 

Egy felhívást is közzétettek: keresik azokat, akik bármilyen munkát teljesítettek a 89' decemberi események idején, segítve a határon túli magyarokat vagy román állampolgárokat ételadományokkal, vérszállítmányokkal, vagy egyéb módon. A jelentkezéseket a Koszta József Múzeum elérhetőségein várják május végéig."
531,kultur,"Felháborodott helyiek támadtak a TV2 stábjára az Ázsia Expressz nevű utazós reality második évadának forgatása alatt Srí Lankán, írja a Bors. Az ok az volt, hogy az Ázsia Expresszt gyártó belga cég által, nemzetközileg egységesen előírt egyik küldetésben a párosoknak fel kellett venniük a helyi tradicionális esküvői viseletet. Ezt a Bereczki Krisztián és Bohos Kornél alkotta testépítő páros meg is tette, ami feldühítette a helyieket.
A felháborodott emberek a stáb szállodájához mentek, ahol azt követelték, hogy engedjék be őket az épületbe, hogy elégtételt vehessenek a tradícióikon esett sérelemért. A belga műsorgyártó és a TV2 emberei a hatóságok kérésének eleget téve szemtanúk előtt törölték a sértőnek ítélt felvételeket. Csakhogy ezalatt a stáb egyik helyi segítőjét megütötték, mondván, hogy neki nem lett volna szabad közreműködnie ebben.
A TV2 közleménye szerint ez egy nemzetközi formátum, ahol minden ország játékosai ugyanazokat a feladatokat teljesítik, és eddig soha nem volt gond belőle. Ennek ellenére az eset hatására felülvizsgálnak néhány további küldetést is. A forgatást egyébként Indiában folytatják. "
532,kultur,"Gaspar Noé új filmje a végével kezdődik, aztán a végefőcímmel folytatódik, aztán jön egy interjú a film minden egyes karakterével, majd következik egy zseniális táncjelenet, majd valahol a felénél kiírják a címét, és kezdődik a szinte egy beállításból álló őrület. Noé a kilencvenes évek óta képtelen olyan filmet rendezni, ami az elején kezdődik, a végén van vége, a kettő között meg nincsen semmi szokatlan: a Visszafordíthatatlan cselekménye visszafelé haladt, az Enter The Voidot a rommá kábózott főszereplőjének szemszögéből nézhettük végig, a Szerelem pedig szerintem csak azért forgott 3D-ben, hogy egy adott ponton a főszereplője a pofánkba ejakulálhasson. Nekem ezzel nincsen különösebb bajom, örömmel állok neki az összes filmjének, de az összes felénél úgy érzem magam, mint egy sportteljesítmény középtávján, ahol ki vagyok száradva, görcsöl az izmom, lüktet a fejem, és már azért egy kicsit szeretném, hogy vége legyen. Az Eksztázis sem kivétel.
Cserébe rövid, és van konkrét sztorija: egy semmi közepén található művházban egy tánctársulat próbál, mielőtt elindulna az amerikai turnéjuk. A próba szuperül megy, úgyhogy táncolnak és buliznak tovább, és elkezdik vedelni az egyik asztalra kirakott sangriát. Amibe valamelyikőjük mindenki tudta nélkül kábítószert kevert, méghozzá elég súlyosat, mert nem sokkal később elszabadul a pokol, a művházból egy pszichózis-katlan lesz, a táncosokból pedig katatón vagy éppen erőszakos bábok. Kivéve azokból, akik nem ittak, mert azok gyanúsak.
Index: 7/10
            
Imdb: 7,3
Rottentomatoes: 72%
Metacritic: 62/100
Ha valamit Noé bebizonyított már, az az, hogy tökéletesen ért a földi pokol megjelenítéséhez, amikor mindenkinek az agyára egy vörös köd száll, amikor a kamera nem fordul el a legszörnyűbb dolgok elől sem, és amikor a francia elektró úgy dübörög, hogy a lelket is kirázza a nézőből. Mert ez az Eksztázis második fele, egy véget nem érő pokoljárás, ahol nem kímélnek sem terhes nőt, sem gyereket, és ahol a kamera sem tudja már, hogy pontosan merre és hogyan nézzen, úgyhogy inkább a feje tetejére áll. Nehéz elviselni, de abban a pillanatban, amikor beüt a kábszi, pontosan tudjuk, hogy ez lesz a vége.És mégis, annyira vonzó, ahogy Noé filmet készít, ahogy egyszerre tűnik pontosan kiterveltnek az egész (van a filmben egy olyan fantasztikusan koreografált táncjelenet, ami hivatkozási pont lesz nagyon sokáig), miközben az amatőr szereplőitől (egy kivétel: Sofia Boutella, a Tom Cruise-féle Múmiából) szinte végig azt kérte, hogy improvizáljanak, ahogy csak szeretnének. A film első harmada arról szól, hogy megismerjük ezt a rengeteg embert, és ehhez az Extázis a lehető legegyszerűbb megoldást találja, castingvideókat nézegetünk velük, ahol nehéz megállapítani néha, hogy a táncelőadáshoz castingolják őket, vagy a filmhez, annyira természetesek a reakcióik. A videókat egy régi tévén nézzük, a tévé egyik oldalán könyvek, a másikon VHS-kazetták (Megszállottság, Querelle). Mire elvesztik az eszüket, már bőven tudjuk, hogy kik ők, és hogyan fognak megőrülni.
Az Eksztázis története egy francia városi legendán alapul, és ki tudja, hogy mi igaz belőle. Azt is nehéz megmondani, hogy mi Noé célja, már azon kívül, hogy aprólékosan bemutatja minden szereplőjét, hogy aztán kegyetlenül elbánjon velük a filmje végére. Nincsen tanulsága az Extázisnak, már azon kívül, hogy a gonosz sors néha kibabrál a szép és tehetséges emberekkel is.De mindezt olyan emlékezetesen mondja el! Az Extázis formája tökéletes, a döngölő zenétől (Giorgio Morodertől a Daft Punk egyik tagjáig és Noé cimborájáig, Thomas Bangalterig) a vörösben úszó képektől a cseles vágásokkal leplezett, egy beállításban megkomponált kálváriáig minden egy szőnyegbombázás az érzékekre, egy totális, minden fronton intézett támadás. Egy perc nyugtunk sincsen benne, a feszültség csak nő, az erőszak fokozódik, a végtagok tekerednek, a pánik eluralkodik. Én túléltem, de nagyon elfáradtam. És az is biztos, hogy egy életre elvette a kedvem attól, hogy tömegben kábítószerezzek.

Az Eksztázis a magyar mozikba kísérőfilmmel kerül, ez a kísérőfilm pedig nem más, mint az Oscar-shortlistre jutott Susotázs, ami szinte a totális ellentéte Noé őrületének.
"
533,kultur,"
A kimaradt tavalyi év után április 15-én kezdődik a Trónok harca 8. évada. Az évtized legjelentősebb tévésorozata a hat részből álló utolsó évaddal véget ér, de igyekszünk megadni a módját a búcsúzásnak Westerostól: a premierig minden nap jelentkezünk a Trónok harcáról szóló cikkekkel, az egyes epizódokat pedig mindig keddenként fogjuk kibeszélni.

Nincs nagyobb hülyeség, mint azon gondolkozni, mi lesz egy könyv filmes adaptációjának vége. Legalábbis normális esetben, de ha a Trónok harcáról beszélünk, akkor normális esetről szó sincs, mivel George R. R. Martin nemhogy A tűz és jég dala című regénysorozatának nem írta meg a végét, de még az utolsó előtti kötetet sem fejezte be. Nem csoda, hogy a rajongók egy rakás pénzt elvernek a fogadóirodákban, és minden tele van a filmsorozat hamarosan induló nyolcadik évadáról szóló esélylatolgatásokkal. És sajnos még az is lehet, hogy a fogadóirodák jóslatai közül bejön valamelyik, legyen ez akármennyire is kiábrándító.
A fogadóirodákban meglepő módon a legtöbben arra tették a pénzüket, hogy a mágikus képességekkel rendelkező Bran Stark ül majd a Vastrónra, ami nemcsak azért érdekes, mert ő percekben számolva jóval kisebb szerepet kapott eddig a többieknél, de azért is, mert a háromszemű hollóval való közeli kapcsolata miatt alapvetően másféle szerepben tűnt fel eddig, mint a trónért karddal és cselekkel küzdő többiek. A második legtöbben már a papírforma szerint legkevésbé meglepő Havas Jonra tettek, a harmadik helyen pedig megint csak nincs meglepetés, olyannyira, hogy napról napra cserélgeti a helyét Sansa Stark és Daenerys Targaryen – ők mind a sztoriból legnyilvánvalóbban következő lehetőségek. 
Utána már egy fokkal érdekesebb teória következik: e szerint Gendry, Robert Baratheon király balkézről született gyereke kapná a koronát, aki azért elég hirtelen kerülne a trón közelébe. Őt követi Kisujj, azaz Petyr Baelish, ami elég meredek lehetőség figyelembe véve azt az apróságot is, hogy az előző évad végén meghalt. A következő jelölt a legsötétebb lezárást képviseli: a hetedik legtöbb fogadást az Éjkirályra tették. Meglepő, de az egyik, ha nem a legnépszerűbb szereplő, Tyrion csak utánuk következik a fogadóirodákban, éppen csak megelőzve Jon és Daenerys majdani és esetleges gyerekét. Utánuk Arya, Samwell Tarly, majd Cersei Lannister következik, és végül csak tizenharmadik helyen szerepel az esélyesek listáján Jamie Lannister, pedig ő szép lassan átkerült a legnagyobb rohadékok listájáról a már-már rokonszenvesek táborába, de azért azt kevesen hinnék el ezek szerint, hogy ezt végül majd a Vastrónon pihenheti ki.
Fogadni csak arra lehet, ki ül majd a Vastrónba, azaz ki hozza el a faék-egyszerűségű happy endet, ki lesz az egy, aki mindent visz. Pedig ha minden úgy ment volna tovább a hatodik és hetedik évadban is, ahogy az egész kezdődött, akkor garantálni lehetne, hogy ennél sokkal összetettebb lenne a sorozat vége is, nem egy egyszerű győztessel, inkább valami olyan lezárással, ami új dimenzióba helyez mindent. De Martin lassúsága vagy motiválatlansága miatt az ötödik évad után a tévések lettek azok, akik felültek a Vastrónra, és Martin kiszámíthatatlan nagyregényéből csináltak egy semmilyen gagyi hollywoodi megoldástól vissza nem riadó, sablonos fantasyt.
Martin története részben épp azért tudott annyira kiemelkedővé válni, mert elvetett mindent, ami szinte az összes többi népszerű sorozatban egyértelmű szabály volt. Például, hogy a legnépszerűbb szereplők nem halhatnak meg. Hogy ha valaki mégis meghal, az csak valami rendkívüli, évadzáró pillanat lehet. Hogy a legveszélyesebb szituációknak is legalább félsikerrel kell megoldódniuk. Hogy minden helyzetből van kiút, igazán brutális csalódásokra nem kell számítani. Hogy a bűnösök előbb-utóbb megbűnhődnek. Na, ez mind egyáltalán nem volt jellemző az első öt évadra.
A Martin-féle Trónok harca igazán emblematikus jelenetei azok voltak, ahol ezeket a határokat durván áthágták, elég az azokra az epizódokra gondolni, mint amikor rögtön az első évadban lefejezték azt a szereplőt, Ned Starkot, aki a megszokott dramaturgia szerint végül nemhogy a legnagyobb hős lett volna, hanem felmagasztosulva trónra lépett volna. Vagy ott volt a Vörös nász, amelyen teljes meglepetésre irgalom nélkül likvidálták a főszereplők és egyúttal a pozitív szereplők nagyobb részét. De nemcsak a halálokra kell gondolni: a Martin regényeit és elképzeléseit még követő epizódokban még egyértelmű volt, hogy ha valaki meghozott egy rossz döntést, akkor azzal megpecsételte a sorsát, és elindult a rossz döntés rossz következményei felé vezető, végzetes vagy legalábbis tragikus úton. Vagy egyszerűbben mondva: az első négy évadban még nem volt deus ex machina, még nem oldódtak meg egy csodával felérő fordulattal a nehéz helyzetek.
Így volt ez négy évadon át, és még az ötödik egyes cselekményszálaiban is (amelyek írásban még a korábbi regényekben jelentek meg), aztán jött a hatodik évad, Hollywood minden marhaságával együtt. A filmes alkotók Martinétól tökéletesen eltérő hozzáállását az a jelenet jellemzi a legjobban, amikor a magukat teljesen kilátástalan helyzetbe hozó, sarokba szorult és a biztos halállal szembenéző Havas Jonékat az mentette meg, hogy egyszer csak megjelent a horizonton a hős Daenerys, aki ezer mérföldről gyorsan odaröpült hozzájuk, és hopp, minden jóra fordult. (Jó, az egyik sárkány ezzel nem értene egyet.) És a hatodik-hetedik évadban úgy vigyáznak a szimpatikus főszereplőkre, mint a hímestojásra – jellemző, hogy a kivételt jelentő Hodor sorsát még Martin mondta tollba. Rajtuk kívül csak olyan fontosabb pozitív szereplőt öltek meg azóta, akiknek viszont az ég adta világon senki nem lepődhetett meg a sorsán: Margaery és Olenna Tyrell esetében elég logikusan következett a vég korábbi tetteikből.
Szóval sajnos amióta nem a kivételes és egyedi gondolkodásmódú George R. R. Martin írja a sorozatot, hanem a sablonos és kiismerhető gondolkodásmódú tévések, azóta bármilyen gagyi végkimenetel elképzelhető, még az is, hogy tényleg a legegyszerűbb verzió lép életbe, és majd Jon és Daenerys egymás kezét fogva, őszinte szerelemben lépdel az utolsó, naplementés képen a Vastrón felé, egyik oldalukon egy aranyos kissárkánnyal, a másikon meg az aranyos kis Tyrionnal, aki búcsúzóul még belemond egy viccesen ormótlan poént a kamerába, mondjuk a nászéjszakával és valamilyen potencianövelő varázsitallal kapcsolatban. 
Hogy valójában mi lesz a sorozat vége, azt maga Martin sem tudja. Pletykaszinten annyit rebesgetnek, hogy „keserédes” lesz a lezárás, és hogy nem fogják elárulni, mi a különbség Martin eredeti elképzelései és a sorozatfinálé között, nehogy ettől rosszabbul fogyjon a könyv – sőt, amilyen tempóban Martin (nem) halad, még akár a sorozatot látva is módosíthat a saját elképzelésein.
Mi mindenesetre körbekérdeztünk az Index szerkesztőségében, hogy ki milyen végre számít, és ki szerint nagyjából mi fog történni az utolsó évadban. A legrészletesebben és talán legeredetibben Stöckert Gábor dolgozta ki a maga teóriáját, ami valahol érthető, mivel ő a záró évadra készülve újranézte az eddigi hetvenvalahány órát a sorozatból. Szerinte a következő fog történni a nyolcadik évadban:
""A Másokat sikerül majd legyőzni, de iszonyatos áldozatok árán, a Vastrón pedig, amiért a háború elindult, megsemmisül, senki nem ül rá. Ezzel együtt a Hét Királyság is átalakul, ami akár azt is jelentheti, hogy egyes királyságok el is tűnnek a térképről a kataklizmában. A két Stark-lány közül az egyik meghal, és hogy jobban fájjon, Arya lesz az, Sansa viszont végre kap egy igazi férjet – nem lenne rossz, ha ez az első kényszerházasság után egy szívből jövő lenne Tyrionnal. Havas Jon halála biztosra vehető, hiszen ő csak haladékot kapott a vörös papnőtől, Cersei viszont fizikailag és/vagy mentálisan megrokkanva, de túléli az évadot, ahogy túlél Tyrion is, ráadásul a sok eddigi szenvedés után pozitívan is jön ki az egész történetből. Nem fog viszont semmi változni a legnagyobb játékos, Varys helyzetében: ő a legutolsó részben is ugyanolyan makulátlanul fog sündörögni az aktuális uralkodó körül, mint a nyolc évadban bármikor. Daenerys viszont megelégeli a tengeren inneni életet, és visszahajózik oda, ahonnan jött, még az sem kizárt, hogy egy khal oldalán. Az összes sárkány, a Hegy, a Véreb, Jamie és Bronn mind meghalnak."" (stöckert)
Egészen meglepő viszont, hogy kollégáink mennyire nem hisznek Havas Jon és Daenerys bimbózó szerelmében, persze az is lehet, csak mindenki abban reménykedik, hogy egy ekkora giccset azért nem mernek bevállalni az alkotók. Ilyen értelemben Gőzsy Kati a legkegyetlenebb:
""Havas Jon fogja megölni őt a nő szívébe mártott sárkánykő-karddal, ezzel teljesítve be a szerelmének tragikus végére vonatkozó jóslatot. Igaz, ha Jon végül a gyilkosa is lesz, azért előbb még teherbe ejti Daeneryst, és a gyerek még meg is születik a gyilkosság előtt. Előbb viszont Daenerys helyett már más üli meg a sárkányokat a csatában: a terhes asszonyt Jon helyettesíti, a másik bátor harcos pedig Tyrion lesz a másik sárkány hátán, esetleg Gendry, akiben van némi Targaryen-vér. Cersei szintén szülni fog, de nem épp egy boldog jelenetben: mivel egy boszorkány jóslata szerint őt a testvére öli meg, belehal abba, hogy életet ad testvére, Jaime gyerekének. A történet többi részében Jaime végül összefog a Starkokkal, és a tetteivel rászolgál, hogy ne csak királyölő legyen a neve mellé írva a hősök könyvében, aztán ad egy pofont a giccsnek ő is, amennyiben Brienne karjaiban hal meg. Arya, Sansa és Gendry túlélnek, mert jó érzékkel összefognak, habár e közben lehet, hogy Gendryt valamilyen cél érdekében mégiscsak feláldozzák. Az Éjkirállyal Havas Jon fog végezni, és nem is akárhogyan: Bran lesz az, aki az Éjkirály bőrébe bújik, így az ő megölése Bran feláldozásával is jár. Az Éjkirály halálával viszont elpusztul a sárkánya és az általa létrehozott sereg nagy része is. A Vastrónra Jon ül, a halála után pedig Daeneryssel közös gyereke követi. (Gőzsy Kati)
Janecskó Kata is a Jon+Dany álompár lelkes ellendrukkere: 
""A férfi el fogja árulni a nőt, de ezt nemes indokból fogja tenni: például meg kell mentenie valamitől Daeneryst, és ennek az az egyetlen módja, hogy elárulja őt. De mindez hiába, mert úgyis mindketten meghalnak. Cersei halálát nem Jamie okozza majd, hanem fordítva, Cersei pedig másik testvérétől, Tyriontól kapja meg a méltó büntetését, de nem halál, inkább valamiféle senyvedés formájában. A Vastrónra Tyrion ül majd, de nem azért, mintha céltudatosan erre törekedne, pláne nem azért, mert valakit elárulna vagy hátba támadna, hanem valamilyen rajta kívülálló körülmény miatt alakul majd így."" (janecskó)
Földi Gábor Daenerys és Jon sorsára vonatkozó jóslatán ezek után már senki nem lepődik meg:
""Ők ketten előbb-utóbb egymás ellen fordulnak, aztán meg is halnak. Cersei viszont életben marad, de csak azért, hogy szenvedjen, a nézők pedig azért fognak szenvedni, mert Jaime akkor fog meghalni, amikorra már mindenki egészen megszerette őt. Meg azért, mert Tyrion is meghal, akit eddig is mindenki szeretett. Bran és Jon közös erővel győzik le az Éjkirályt, de a végén még Samwell Tarly is befut, és ugyanakkora hős lesz, mint névrokona, Samu volt a Gyűrűk urában. A lezárás egyáltalán nem lesz egyértelmű, és az utolsó rész után az emberek jobban fognak anyázni, mint a Maffiózok végén."" (fega)
Trencsényi Ádám már egyenesen úgy fogalmaz, nagyon bírná, ha tönkremenne Jon és Daenerys bimbózó kapcsolata, miután mindenki megtudja, hogy Jon a Vastrón örököse, ők pedig rokonok.
""Daenerys majd rájön, hogy minden, amit idáig tett, felesleges volt, mert jog szerint nem lehet királynő, Jon viszont nem akar majd király lenni, de azért kelletlenül el fogja fogadni a sorsát, és a végén ő lesz a Hét Királyság uralkodója. Ettől viszont lehet, hogy Daenerys fog berágni, ami nem vezet máshová, mint a halálához. Persze mindez csak akkor érdekes, ha legyőzik a Mások seregét, amihez kellene rengeteg sárkánykő-fegyver és nem kevés szerencse. Azért mégis valószínűbb, hogy sikerrel járnak, mintsem fordítva, hogy a végén az Éjkirály üljön a Vastrónon."" (trencsényi)
Ebben egyetért Zsuppán András is:
""A tavasz ígéretével fog véget érni a sorozat, persze sok fontos és kedvelt szereplő halála után. Cersei talán sárkánytűzben fogja végezni, Jamie pedig el fog esni a Másokkal vívott küzdelemben. Azt nem hinném, hogy Jon és Daenerys boldogan élnek, amíg meg nem halnak: valószínűbb, hogy mindketten odavesznek, Jon például úgy, hogy az élete árán legyőzi az Éjkirályt. Bár Varys eddig ügyes manőverezéssel elkerült minden bajt, végül rá is erőszakos halál vár, Királyvár és a Vastrón pedig elpusztul. Ha a Stark gyerekek közül valakinek meg kell halnia, akkor Bran lesz az, ha a tévések kíméletesek velünk, és Arya, ha a könnycsatornáinkat akarják megtámadni."" (zsuppán)
Sajó Dávid szerint Tyrion ül majd a Vastrónra, és ő is osztja azt a gondolatot, hogy a Hét Királyság átalakul:
""Észak függetlenné válik, mégpedig Sansa vezetésével, a Falat pedig nem építik újjá, hanem összefognak a vadak és a falon inneniek. Jon és Daenerys meghalnak, Cersei viszont túléli és szenvedni fog. Egy slusszpoén is lesz a sorozat végén: úgy tűnik majd, hogy Arya is meghalt, aztán az utolsó utáni jelenetben kiderül, hogy megint Essosban császkál kétméteres fekete rabszolgának álcázva."" (sajó)
Hogy mindebből mennyi valósul meg, az hamarosan kiderül. Az utolsó epizód után újra elővesszük majd kollégáink jóslatait, és megnézzük, volt-e bárki, aki tudott úgy gondolkodni, mint – ha nem is Martin, de – a Trónok harca magukra hagyott alkotói.

(Borítókép: HBO)
"
534,kultur,"Nem hazudtunk arról, hogy genetikailag fekete lenne a származásunk: ilyesmiről szó sem volt a nyilatkozatban. Azt írtuk alá, hogy az afroamerikai tudat az identitásunk részét képezi, és ez így is van. Gershwin zenéje, a jazz és ezzel együtt az afroamerikai kultúra és művészet az összemberiség kulturális örökségét képezi, mindennapjaink részét képezi, hiszen napi szinten élvezzük ezt a kultúrát, ezt a zenét, így az identitásunk elválaszthatatlan részévé vált. Ebben semmi sértő nincsen senkire nézve.”
Ezzel magyarázza az Index kérdésére a Magyar Állami Operaház Porgy és Bess című előadásában Serenát játszó Bakonyi Anikó, miért írta alá azt a nyilatkozatot, amelyet Ókovács Szilveszter igazgató minden szereplőhöz eljuttatott.
Ahogy arról beszámoltunk, Ókovács egy jogvitára adott sajátos válaszként kérte meg erre az Opera énekeseit, mivel a Gershwin-jogörökösök akarata szerint a Porgy és Besst kizárólag fekete színészek adhatják elő. Tavaly viszont – talán egy tévedés folytán – olyan szerződés került Ókovácsék asztalára, amelyből kimaradt a híres „all black cast” kitétel, így az Opera gyorsan lecsapott a jogokra.
A jogtulajdonos visszakozott volna, de már nem lehetett: négy előadást törvényesen lejátszottak, azonban idén már engedély nélkül vették elő újra a művet. A nyilatkozattal az igazgató arra akarta felhívni a figyelmet, 2019-ben vállalhatatlan egy ilyen előírás, ráadásul Közép-Európában teljesíthetetlen is. Ókovács az első idei előadás után elmondta: huszonnyolcból tizenöten aláírták a következő a nyilatkozatot:
Én, alulírott kinyilvánítom, hogy identitásomnak elválaszthatatlan részét képezi az afroamerikai eredet és tudat. Ezért is külön öröm számomra, hogy George Gershwin Porgy és Bess című operájában felléphetek.
Az igazgató azzal magyarázta a kérését: „Magyarországon nincs bőrszínnyilvántartás, bűnügyben sincs, személyes adat, és nem tudom megmondani a szereposztásról, hogy ez megfelel-e vagy nem felel meg a feltételnek, ezért inkább megkérdezem tőlük.” Mindez a nemzetközi sajtóig is eljutott, a brit Guardian cikkét már 26 ezer olvasó kedvelte vagy osztotta meg. Az Index e-mailben kereste meg az előadás húsz színészét azzal a kérdéssel, miért írták vagy nem írták alá a nyilatkozatot. Kérdésünkre egy nap alatt nyolcan válaszoltak.
„Úgy gondolom, művészként jogom van ezt a kultúrát gyakorolni, interpretálni, ezzel lehetőséget adva arra, hogy ezt a kulturális örökséget egy olyan országban is megismerjék és élvezhessék élő előadásban, ahol legnagyobb arányban fehérek élnek. Így negatív diszkriminációnak, rasszizmusnak tartom, hogy azért nem adhatok elő egy darabot, mert fehér vagyok – folytatja válaszát Bakonyi Anikó, hozzátéve, minden művész tudása legjavát adta, és mind vannak annyira műveltek zeneileg, hogy fehérként is hitelesen tudják előadni a darabot. – Manapság túlérzékenység jellemzi a világpolitikát, annyira, hogy most azért vagyunk negatívan megkülönböztetve, mert fehérek vagyunk: az egyik végletből esünk át a másikba. Miközben a 21. században már nemcsak azt tudjuk pontosan, mi történik a szomszédban, de azt is, mi egy kontinenssel arrébb: ilyen információáramlás mellett óhatatlan, hogy minden az identitásunk részéve válik.”
Hasonló szellemben válaszolt a férfi főszerepet, Porgyt játszó Palerdi András is. „Egy házasságban az egyének identitásának szerves és elválaszthatatlan részét képezi a másik. Ezért házasság, ezért egy test a két egyén: egymásnak részei. Ugyanígy afroamerikai testvéreink a hitben saját identitásunknak elválaszthatatlan részei. Beethovennel együtt Brudernek szólítjuk egymást, hiszen a »csillagsátor felett« egy az Atyánk, aki – immár a Porgy és Bessből idézve – »a hosszú út után ott majd megfogja a kezünket«. Ez számomra soha nem is volt kérdés. Egymást erősítve a hitben, kéz a kézben testvérként vándorlunk egy cél felé. A Porgy és Bess ehhez ad erőt.”
A darabban szintén fontos szerepet, a Sportin' Life nevű férfit játszó László Boldizsár is arról beszélt válaszában, hogyan épül be az egyén identitásába az a kultúra, amellyel találkozik. „Azzal, hogy elvállaltam Sportin' Life szerepét, hitet tettem amellett, hogy ennek a produkciónak helye van a magyar operajátszásban. Az előadás próbái alatt pedig ez az említett identitás (érzékeny művészekről lévén szó!) a zene és a történet által vezérelve anélkül is kialakult, hogy arra az Operaház vezetése megkért volna minket. Én ezért írtam alá. 
A személyes indíttatásom pedig az operai pályám előtti zenekaromtól, a Cotton Club Singersből is ered, akivel számos fekete zenét dolgoztunk fel. Ha így nézem, az én afroamerikai énem már korábban kialakult, mint a Porgy és Bess-felkérésem.
Ami fontos még, hogy Gershwin úgy írta meg a művet, hogy elsősorban operaénekesnek kell lenni, nem feltétlenül feketének. Tehát ez a vitatott operaházi produkció az én olvasatomban több értéket képvisel, mint például amit én jó pár évvel ezelőtt láttam a Szegedi Szabadtéri Játékokra felkért utazó produkciótól. Az akkori legálisan, feketékkel előadott változat olyan hangi és egyéb zenei hiányosságokkal bírt, amire a szegedi közönség is felfigyelt. Szerintem ez kellene hogy legyen a szempont, nem más. Kár, hogy már nem lehet kikérni a zeneszerző véleményét.”
Volt olyan művész is, aki azt felelte kérdésünkre, hogy „a színpadra állításához szükséges műhelymunka részemről nem publikus”, és azt kérte, a nevét se írjuk ki. Mindenesetre ő is hozzátette: „Túldimenzionáltnak tartom a téma feszegetését, amely így az előadás sikerét és művészi értékelését szorítja háttérbe a közvélemény szemében. Szeretjük ezt a darabot, és láthatóan szereti a közönség is.”
Ketten is voltak, akik azt felelték, az ő feladatuk operaénekesként kizárólag az adott szerep eléneklése, „jogi természetű” kérdésekben keressük az Operaház vezetését. Csak egy művésztől érkezett – neve elhallgatását kérve – negatív tartalmú válasz. Ő azt írta:
Nem írtam alá ezt a nyilatkozatot, mert ha elfogadnám és aláírnám, azzal úgy érzem, megsérteném a hazai és a nemzetközi afroamerikai közösséget. Cinikusnak találom a főigazgató kívánságát, amely nemcsak a saját, magyar állampolgárainak identitását nem tiszteli és gondolja egyszerűen feladhatónak, de szerintem gúnyt űz fekete bőrű embertársainkból, az ő identitásukat silányítja súlytalanná ezzel az olcsó geggel. 
Ha Magyarország tiszteletet követel magának, ezt a tiszteletet meg is kellene adnia, úgy gondolom. Sajnos úgy érzem, az Operaházban történtek, és a mód, ahogy vezetősége kommunikál, tökéletesen rezonál a magyar kormányra és annak az intézkedéseire: ugyanaz a cinikus, gúnyos, felsőbbrendű, másokat nem tisztelő hangnem és elvárás, amely sokszor a tények alapján egyáltalán nem lenne indokolt; egy magát felsőbbrendűnek gondoló kisebbség arroganciája.”
Hozzáteszi azt is, mindemellett sem tartja irreálisnak Ókovács Szilveszter felvetését, hogy nemzetközi társadalmi vitára bocsássa, aktuális-e 2019-ben ragaszkodni afroamerikai szereposztáshoz bármely operával kapcsolatban. „Ezért szívesen vettem részt a darabban, és amíg áthidalhatatlan jogi falakba nem ütközött, támogattam a munkát. Magyarságtudatom azonban nem engedi, nem is szólva az igazságba vetett hitemről, hogy származásom áruba bocsássam. 
Hazát, származást nem vált az ember.”

 (Borítókép: Rőser Orsolya Hajnalka (b) Clara és Létay Kiss Gabriella (j) Bess szerepében George Gershwin, DuBose és Dorothy Heyward, Ira. Fotó: Mónus Márton / MTI)
"
535,kultur,"""Egyszerre idézi meg a Beastie Boys Sabotage című számának videóját, a Szomszédok képi világát és helyszíneit, valamint a Kisváros elképesztően izgalmas akciójeleneteit"" – mondja a Felső Tízezer a legújabb klipjéről, amit a Stenken lehet először megnézni.
Sallai László zenekarának tavalyi, Majd lesz valahogy című albumát az év elején tökéletes bezzeglemeznek nevezve soroltuk 2018 legjobb magyar megjelenései közé. A lemezhez két klipet is forgattak, a legfrissebb fejlemény pedig az, hogy a szombati Record Store Dayre két új számmal is készült a zenekar. A most bemutatott videó a Felső Tízezer egyik új, Ismeretlen tettes című dalához forgott.
A klipet itt lehet megnézni:
            
A lemezboltok napjára készült EP Utálom a zenét címmel érkezik majd, ám a címadó dal hétfő óta már elérhető a zenekar YouTube-csatornáján. Az EP mindössze 30 sorszámozott példányban jelenik meg: a DVD-tok egy CD-t fog rejteni a két új dallal, a két éve megjelent Új városok épülnek EP 3 dalával, amely korábban fizikai hanghordozón nem jelent meg, valamint két titkos trackkel.
A DVD-tokba bújtatott kiadvány azonban nem csak zenét fog rejteni: lesz benne egy zine is, amit a zenekar basszusgitárosa, Balogh Gallusz tervezett, ebben pedig – az új dalok szövegei mellett – egy esszét is lehet majd olvasni a Felső Tízezer frontemberétől, Sallai Lacitól.
A videó Gazdagréten forgott, ahol a Felső Tízezer dobosa, Hromkó István felnőtt, és ahol a Szomszédok sorozat is játszódott. ""István gyerekkora óta minden szegletét ismeri a környéknek. Érdekesség, hogy a klipben látható telefonfülkék mostanra eltűntek"" – árulta el a zenekar.
A klipet Konkol Máté rendezte, aki így mesélt a munkáról:
Az Ismeretlen tettes készítése valószínűleg életem eddigi leggyorsabban megszervezett és legviccesebb forgatása volt. Bevontam Papp Tamás operatőr barátomat, kibéreltünk egy kamerát és néhány rendőrjelmezt, és a következő hétvégén már forgattunk is. Nehézséget csupán az óraátállítás miatti fáradtság és a vágás napjai alatt szerzett dallamtapadás okozott.
A zenekar április 11-én, csütörtökön, az Instantban koncertezik majd a Meg Egy Cukorka társaságában, majd szombaton, azaz a lemezboltok napján, az Almássy téri Musiclandben fognak minikoncertet adni, ahol később a Szabó Benedek és a Galaxisok, a Mayberian Sanskülotts és a Skeemers is zenél."
536,kultur,"Summer Loving címmel készít előzményfilmet John Travolta és Olivia Newton-John Grease (magyarul: Pomádé!) című klasszikusához a Paramount, tudta meg a Hollywood Reporter.
A forgatókönyvet Tim Burton visszatérő partnere, John August fogja írni, aki korábban olyan filmek készítésében vett részt, mint a Nagy Hal, a Charlie és a csokigyár, a Frankenweenie vagy A halott menyasszony.
August ezek mellett a Disney idén mozikba kerülő, élő szereplős Aladdinjának forgatókönyvén is dolgozott, amit Guy Ritchie-vel, a film rendezőjével közösen jegyez – ebben kapta meg a Dzsinn szerepét Will Smith.
            
A Summer Loving a hírek szerint John Travolta és Olivia Newton-John karaktereinek végzetesnek ígérkező első találkozását meséli majd el."
537,kultur,"2019 tavaszától a Várkert Bazár Testőrpalotájában rendezhet kiállításokat az évekre bezárt és jelenleg is felújítás alatt álló Iparművészeti Múzeum. A két intézmény együttműködési megállapodását szerdán írták alá.
""Az Iparművészeti Múzeum célja, hogy a főépület nagyrekonstrukciója idején is jelen legyenek műtárgyaink a főváros kulturális kínálatában"" – indokolta a lépést Cselovszki Zoltán, az Iparművészeti Múzeum főigazgatója a szerdai közlemény szerint.
Az MTI úgy tudja: az Iparművészeti Múzeum a tervek szerint három éven keresztül nagyjából félévente rendez majd időszaki kiállításokat a Testőrpalotában. A múzeum Várkert Bazárban nyíló első kiállítása Értékőrzés, értékteremtés a 21. században címmel májusban lesz látható.
A 2017. szeptember óta nem látogatható Iparművészeti Múzeumot nem sokkal a bezárása előtt az Index a padlástól a pincéig járta be."
538,kultur,"Páratlan adatbázis került fel a Hungaricana oldalára, ami persze nem jelent semmit, mert a Hungaricanán van már pár ilyen, ráadásul elég sok mindenre szokás azt mondani, hogy páratlan. De ez most tényleg az! Több okból is.
Térképre vittek ugyanis az MTA BTK Zenetudományi Intézet hangarchívumából több mint 12 ezer órányi felvételt. Többnyire népdalokat. Ez a mennyiség elég nehezen felfogható dolog, a gyakorlatban körülbelül 200 ezer dallamot jelent. Ami persze szintén nehezen felfogható, de azért már talán könnyebb befogadni. Mindenesetre Magyarországon eddig még nem volt hasonló méretű hangadatbázis, különösen olyan, ami szabadon hozzáférhető.
Sőt. Tekintve, hogy a Kárpát-medencei népdalkincs kiemelkedő gazdagságú, és külföldön ráadásul különböző szerzői jogi kötöttségek nehezítik az ehhez hasonló publikálást,
ezt a térképes adatbázist világviszonylatban is nyugodtan nevezhetjük egyedülállónak.
A térképen néhány kattintással megtudhatjuk, mit énekeltek az ott élők harminc, ötven vagy akár száz évvel ezelőtt. Vagy legalábbis, mi az amit magnóra, lemezre vagy kottába énekeltek. Vannak dallamok, amelyeket még Kodály Zoltán gyűjtött, és vannak, amelyeket a kilencvenes években vettek fel.
A tervek szerint ez az adatbázis nem marad elszigetelt. Mint a projektet vezető Bolya Mátyás, az MTA Zenetudományi Intézetének munkatársa elmondta, a hangarchívum már most is tartalmaz írásos feljegyzéseket, de ezt a későbbiekben filmfelvételekkel egészítik ki, így a néptánc-örökségünkbe is könnyen betekinthetünk a neten.
Persze, mint valószínűleg mindenki, én is a saját lakhelyemre voltam kíváncsi, ami Budapest. Szkeptikus voltam, de kellemesen csalódtam: itt is gyűjtöttek népdalokat. Egyrészt azokon a kistelepüléseken, amelyek egykor nem tartoztak a fővároshoz (Rákoskeresztúr, Pesterzsébet, Cinkota stb.), másrészt az 50-es években még Pesten is simán bele lehetett szaladni az ország távoli részeiről hozott nótákba.
Egy ilyen méretű adatbázisban akadnak különös dolgok, mondjuk az olyan furcsa kezdősorok, mint amelyekre Bolya Mátyás hívta fel a figyelmemet:
a Túl a vízen jön egy krokodil, az Eresz alatt fészkel a zsiráf, vagy épp az Elefántcsontból való izé.
Na igen, a népzene az nem mindig pont olyan, mint ahogy azt elképzeljük. Vagy ezen a sarkadi felvételen (21:44-től) például azt énekli egy idős nő, hogy:
""Tóth Évike bő ruhája, rájrom recece,
Megakadt a kapufélben, rájrom recece.
Nem a kapufél fogta meg, rájrom recece,
Bartók Béla ragadta meg, rájrom recece.""
Utána persze elmagyarázza, hogy az ifjabb Bartók Bélára gondolt. Hát, így hat vissza a folklórkutatás a népzenére.

Az adatbázisról itt találni több információt, a térképet pedig itt lehet elérni. Aki még többre kíváncsi az látogasson el a hangarchívum bemutatójára a Zenetudományi Intézetbe, április 11-én csütörtökön, 16:00 órára.
"
539,kultur,"Nem született nagy meglepetés: a Napi.hu információi szerint Tremmel Zoltán vette meg Andy Vajna részvénypakettjét az Est Mediában.
Tremmel Zoltán az év elején elhunyt Vajna egyik legfontosabb bizalmi embere volt, aki a producer halála után a TV2-t csoportot tulajdonló Magyar Broadcasting Zrt. ügyvezetője lett, igazgatósági tag a Las Vegas Casino Zrt.-ben, valamint több tisztséget is ellát a TV2-közeli, műsorgyártással foglalkozó IKO-csoportban.
Április 9-én, kedden jelentették be, hogy Tremmel előző nap, hétfőn, megvette az Andy Vajna befektetőcégeként ismert AV Investments Befektetési Kft. leányvállalatát, a Dynamopest Kft.-t, amin keresztül Vajna tulajdonos volt az Est Mediában. Az új tulajdonos ezzel öt százalékot meghaladó mértékű befolyást szerzett a cégben.
A Napi.hu úgy tudja: az Est Média igazgatóságának jelenlegi tagjait (Kovács Pétert, Faragó Janát és Bencze Györgyöt) visszahívják, és távoznak a felügyelőbizottság és az audit bizottság jelenlegi tagjai is. Az új vezetők névsorát az április 30-ra tervezett közgyűlésig terjesztik elő. Úgy tudni, ezen a közgyűlésen kerül napirendre a cég átnevezése is.
Arról, hogy hogyan szállt be Andy Vajna a mindenfajta tartalom nélkül is 10 milliárd forintot érő, egykor jelentős médiaportfólióval rendelkező (NeoFM, az EXIT Magazin, a TimeOut Magazin, Pesti Est programmagazin), de 2008 után fokozatosan kiüresedett Est Médiába, ebben a cikkünkben írtunk részletesebben. Az egyik meghatározó leányvállalata révén 2013-tól, majd az anyacég esetében 2017 márciusától csődeljárás alatt álló, veszteséges vállalkozás évekig reménytelenül sínylődött. Tavaly tavasszal azonban váratlan csődegyezség született, a hitelezők a követelésük 97,45 százalékáról lemondtak, de 2,55 százalékért újonnan kibocsátott Est Media papírokat kaptak. Ennek természetesen csak úgy lehetett értelme, hogy akkor már tudták: érkezik Vajna, és az üres céget használni fogja valamire, ami jó sok pénzt termel. A bevásárlás után valóban megkezdődött a cég konszolidációja, a tavalyi évet már nem zárta veszteséggel.
Vajna váratlan halála az Est Media jövőjét is megint kétségessé tette, a papírok értéke zuhanni kezdett, a cég résztulajdonosa, Balázs Csaba januárban azt nyilatkozta a Portfoliónak, hogy tárgyalásokat folytat potenciális befektetőkkel, akik tartalommal tudnák megtölteni a tőzsdei vállalatot."
540,kultur,"A világhírű autógyártó, John DeLorean életéről forgat filmet George Clooney, írja az MTI a Deadline értesülése nyomán.
Clooney valószínűleg nemcsak rendezője, hanem főszereplője is lesz a filmnek, amelynek forgatókönyvét az a Keith Bunint írja, aki korábban Daniel Radcliffe Szarvak című filmjén is dolgozott.
Az anyai ágon magyar származású DeLorean 1925-ben született az autókészítés fellegvárában, Detroitban. Mérnökként és autóipari menedzserként futott be karriert, az ő nevéhez fűződik a Pontiac GTO sportautó fejlesztése, majd ő lett a General Motors legfiatalabb vezetője.

DeLorean a hetvenes évek közepén önálló céget alapított. A DeLorean DMC-12 nevű autóját a Vissza a jövőbe-filmek tették legendássá, de a cég alig egy évtized alatt csődbe jutott. Később kábítószer-csempészettel és csalással vádolták, de tisztázta magát.
Clooney és Grant Heslov produkciós cége, a Smokehouse Pictures az MGM stúdióval kötött kétéves szerződést közös produkciók létrehozására. A DeLorean-film lesz az együttműködés első darabja.
A Smokehouse legutóbb A 22-es csapdájának sorozatváltozatát készítette el Joseph Heller regénye nyomán. A sorozat május 17-én debütál Christopher Abbott, Kyle Chandler és Clooney főszereplésével. A sorozatot Clooney és Heslov executive producerként jegyezte, mindketten rendeztek két-két részt."
541,kultur,"A brit Radio Times a Waczak szálló című sorozatot választotta minden idők legjobb brit szitkomjának, írja a Guardian. 
A lap húszas listája 42 tévés szakember szavazata alapján állt össze. Az első helyet az 1975-ben bemutatott Waczak szálló szerezte meg, amely bár mindössze két évadot élt meg, még ma is gyakori hivatkozási pont a sorozatmániások köreiben.

A Waczak szálló 12 részét két szériában adták le: az elsőt (John Howard Davies rendezésében) 1975-ben, a másodikat (Bob Spiers rendezésében) 1979-ben. A sorozat 1975. szeptember 19-én került adásba a BBC2-n. A Waczak szállót már egy 2017-es szavazáson is minden idők legjobb brit szitkomjának választották.
"
542,kultur," Hamarosan Budapesten fog előadást tartani Jordan B. Peterson, a YouTube egyik legnépszerűbb sztárprofesszorra és a nyugati világ talán legvitatottabb véleményvezére. A 12 szabály az élethez kanadai szerzője a májusi Brain Bar egyik meghívott vendége lesz.
Peterson a Torontói Egyetem pszichológia tanszékének professzoraként eleinte csak kisebb tömegeket ért el, a YouTube-ra feltöltött videói révén azonban idővel valódi sztárrá vált, akinek csatornáját ma már több mint kétmillióan követik – és akinek legalább ennyi kritikusa is van.
Jordan B. Petersont a kritikusai elsősorban nőgyűlölőnek és kirekesztőnek tartják, közönsége azonban a szólásszabadság harcosaként, valamint a polkorrektség kritikusaként tiszteli. Peterson életvezetési tanácsait főleg férfiak követik, rajongói között van például Charlie Hunnam, a Sons of Anarchy sztárja is.
Peterson most először lép majd közép-európai közönség elé.
A Brain Bar vendégei között van még Maye Musk, Elon Musk modellként is jegyzett édesanyja, Jack Horner, az Egyesült Államok egyik legismertebb őslénykutatója, aki tudományos tanácsadóként működött közre a Jurassic Park-filmekben, Sherin Khankan, Skandinávia első női imámja, valamint Fábián Sára, az Amigos a Gyerekekért Alapítvány alapítója is."
543,kultur,"A Human Traffic rendezője és forgatókönyvírója, Justin Kerrigan a hétvégén hivatalosan is megerősítette, hogy már készülőben van az 1999-es raver kultfilm második része, írja a Dazed.
A film idén lett húszéves, ennek apropóján gyűltek össze az alkotók és a rajongók Cardiffban, ahol az első rész is játszódik. Kerrigan itt jelentette be, hogy a folytatásnak már a forgatókönyve is készen van, várhatóan Human Traffic: The Revolution címmel kerül majd a mozikba.
Az első rész színészei közül Danny Dyer, Sahun Parkes és Nicola Reynolds is szerepelni fog a folytatásban, ami a rendező szerint a brexitre reagál majd. A folytatás híre először három éve kapott szárnyra egy akkor létrehozott Facebook-oldal miatt, ami most a bejelentés óta újra aktívnak tűnik. A bemutató dátuma egyelőre még nem ismert.

 
"
544,kultur,"
A kimaradt tavalyi év után, április 15-én kezdődik a Trónok harca 8. évada. Az évtized legjelentősebb tévésorozata a hat részből álló utolsó évaddal véget ér, de igyekszünk megadni a módját a búcsúzásnak Westerostól: a premierig minden nap jelentkezünk a Trónok harcáról szóló cikkekkel, az egyes epizódokat pedig mindig keddenként fogjuk kibeszélni.

A Trónok harca egyértelműen az elmúlt 10 év egyik legnagyobb hatású tévésorozata, amely nem csak az iparágat változtatta meg, hanem a benne játszó színészek életét is. Kiknek tett igazán jót a sorozat, kik azok, akikről soha senki nem hallott korábban, de azóta sztárok lettek? A Trónok harca színészei nagyon különböző pályákat futottak be, van, aki ma már az egyik legmenőbb akcióhősök egyike, de olyan is akad, aki a sorozat óta csak bűnrossz produkciókban szerepelt.

Tyrion Lannister

Talán az egyik legfurcsább sikertörténet a Trónok harcából Peter Dinklage-hez köthető, aki karrierje kezdetén még nagyon munkát sem talált, mert mindig törpének vagy más meseszereplőnek szánták, amit ő rendszeresen visszautasított. Később sikerült kisebb-nagyobb szerepeket megcsípnie, de hiába fogadták jól a kritikusok például Az állomásfőnök vagy a Védd magad! című filmeket, és bukkant fel olyan tévésorozatokban, mint a Kés/Alatt, a Törtetők vagy A stúdió, Dinklage nem igazán tudott kitörni a ""törpe színész"" skatulyájából.
Aztán felbukkant a Trónok harcában, mint az okos, cseles, nagydumás, vicces, de végtelenül alulbecsült Tyrion Lannister, a sorozat egyik legszerethetőbb karaktere. Tyriont egyértelműen a Trónok harca ikonikus szereplői között tartják számon, és főleg azért, mert személyisége összetettebb annál, hogy ő egy nagyon alacsony ember, és ennyi az egész. A saját törpeségén előszeretettel ironizáló, de valójában büszke és önérzetes Tyrion afféle modern Cyrano. Nem véletlen, hogy Dinklage ismertté válása után gyakorlatilag betört Hollywoodba, olyan nagyobb franchise-okban kapott szerepeket, mint az X-Men, a Bosszúállók, a Jégkorszak vagy az Angry Birds, de felbukkant egy kisebb szerepben a Három óriásplakát Ebbing határában című filmben is. Dinklage-nek pedig teljesült az álma, és a szerepek nagy részére nem azért kérik fel, mert egy törpét vagy valami mesebeli szereplőket kell alakítania, hanem azért, mert Tyrion Lannister karaktere után már mindenki látja benne, hogy remek színész.
Mire készül a jövőben: Az Angry Birds 2 hamarosan mozikba kerül az ő hangjával, már készítik a Croodék 2 animációs filmet szintén az ő szinkronjával, illetve két filmet is bejelentettek a főszereplésével. A Dwarfban egy manipulatív tanácsadót játszik a középkori Olaszországban, aki a fejedelmet eszköznek használva romba dönti az országot. A Thicket pedig egy könyvadaptáció, amelyben a sanyarú sorsú Dinklage egy kisnövésű fejvadászt alakít a texasi vadnyugaton.
Érdekesség: Fiatalon egy Whizzy nevű punkzenekarnak volt a frontembere.

Havas Jon

A Trónok harca egyik nagy tanulsága, hogy aki Starkot alakít, abból keresett színész lesz. Ez különösen igaz az angol Kit Haringtonra, aki a sorozat előtt kisebb színházi szerepeken kívül semmilyen tapasztalattal nem rendelkezett. Aztán ráosztották Havas Jon szerepét, és azóta Harington pályája meredeken ível felfelé még úgyis, hogy talán egy kicsit jobban is megválogathatná a szerepeit.
Első filmszerepe a Silent Hill: Kinyilatkoztatás 3D volt, ami kemény 16 ponton áll a 100-ból Metacriticen, de talán ennél is kellemetlenebb volt a Pompeii című Paul W.S.-film, amelyben a színésznek kellett volna visszaadnia a szandálos-kardos filmek dicsőségét, de ugyanúgy csúnyán besült, mint minden hasonló próbálkozás az elmúlt 20 évben. Haringtonnak egyébként érdemes lenne kicsit elgondolkodnia egy esetleges menedzsercserén, mert a Trónok harcán kívül gyakorlatilag csak nagyon rossz fogadtatást kapó produkciókban bukkant fel, mint az MI-5, a Megtorlás vagy a The Death and Life of John F. Donovan. Arról nem is beszélve, hogy a Lőpor című történelmi BBC-dráma miatt lehetősége lett egy újabb sorozatban domborítani, de túl nagy siker ebből sem lett.
Mire készül a jövőben: Úgy néz ki, hogy a színész tart egy nagyobb kihagyást, mert egyelőre semmilyen új produkcióban nem bukkan fel a jövőben.
Érdekesség: Harington nemesi családból származik, apját lovaggá ütötték, és egészen a kora középkorig vissza tudja vezetni a családfáját. A Harington baronetek során az apja a 15., de a címet idősebb bátyja fogja örökölni. Ami ennél is érdekesebb, hogy Jon Snow első szerelme, a vad Ygritte civilben mostanra Harington felesége lett, és a lányt alakító Rose Leslie szintén nemesi származású, konkrétan egy skót kastélyban nőtt fel gyerekként.

Sansa Stark

Turner még csak 14 éves volt, amikor élete első szerepeként megkapta a legidősebb Stark-lány, Sansa szerepét, és alig 2-3 év után már simán válogathatott a filmszerepekben. Az más kérdés, hogy az Another Me, a Gyilkos Gimi, a Josie vagy a Szerelmünk napjai rosszabbnál rosszabb filmek.
Viszont Haringtonhoz és Dinklage-hez hasonlóan neki is összejött egy nagyobb franchise film, méghozzá nem is akármi. Az X-Men: Apokalipszis-ben alakította először Jean Greyt, az egyik legerősebb, legismertebb mutánst az x-menek közül. Ugyan maga a film önmagában kész katasztrófa volt, a rajongók legalább annyiban egyetértettek, hogy Turner remekül alakítja a karaktert. Ráadásul az idén mozikba kerülő X-Men: Sötét Főnix-ben már egyértelműen ő lesz a főszereplő, és eldőlhet, hogy Turner lesz a következő nagy A-listás színésznő, akire komplett franchise-okat lehet építeni, vagy marad a tucatfilmeknél.
Mire készül a jövőben: Egy új filmben még idén látható lesz, méghozzá az X-Men: Sötét Főnix-ben, amely egy jól ismert képregénysztorit mesél el Jean Grey katakteréről. Ezen kívül elkészült a Broken Soldier, amelyben egy PTSD-től szenvedő háborús veterán összebarátkozik egy tinilánnyal, és utómunkálatok folynak a Heavy című filmnél is, amiről egyelőre alig tudni valamit.
Érdekesség: Ugyan a sorozatban megölték Ladyt, Sansa farkasát, de a valóságban a Ladyt alakító északi inuit kutyát a színésznő örökbe fogadta a forgatás után, és azóta is együtt élnek. Sophie a hírek szerint még idén nyáron feleségül megy barátjához, Joe Jonas popsztárhoz.

Arya Stark

Turnerhez és Haringtonhoz hasonlóan Maisie Williams is nagyon fiatalon kapta meg első szerepeként, hogy Stark-gyereket alakítson, és a még mindig csak 21 éves színésznő azóta az egyik legnagyobb közönségkedvenc lett a sorozatból. Az már más kérdés, hogy a többiekhez hasonlóan neki sem sikerült igazán nagyot robbantania más szerepekben.
Ugyan tévésorozatok közül a The Secret of Crickley Hall és a Doctor Who még egész jól sikerült Williamsnek, filmes szinten nem sikerült még maradandót alkotnia. A Gyilkos sivatag, Az érem két oldala, A szeretet könyve, az iBoy vagy az Apám lehetnél mind erősen felejthető filmek, de az Eszmélet sem aratott osztatlan sikert. Williams egyedül annak örülhet, hogy még mindig állati fiatal, ráadásul Dinklage-hez és Turnerhez hasonlóan ő is kapott egy mutáns szerepet az elvileg még idén érkező New Mutants című filmben. Az már más kérdés, hogy azzal, hogy a Disney megvette a Foxot, valószínűleg mehetnek az X-Men-filmek a kukába a jövőben.
Mire készül a jövőben: Zajlanak az utómunkák a New Mutants filmnél, ami egy X-Men-spinoff lesz erős tinihorroros beütéssel. A hírek szerint azonban a tavaly áprilisra, majd idén februárra, majd aztán augusztus elejére tolt filmmel annyira nem elégedett a stúdió, hogy elképzelhető, hogy nem is jelenik meg rendesen a mozikban annak ellenére, hogy már 2017 őszén kijött az első előzetes. Ezen kívül Williams szerepel még a The Owners c. thrillerben, ami egy félresikerült rablás történetét dolgozza fel.
Érdekesség: Ugyan Williams sosem olvasta a könyveket, az édesanyja viszont igen, és ő volt az, aki szólt a lányának, hogy a könyvbéli Arya balkezes. Ezért Williams fogta magát, és a sorozat kedvéért megtanult bal kézzel írni és kardozni. 

Jaime Lannister

A fiatalokkal ellentétben Coster-Waldau már kifejezetten tapasztalt színésznek számított, azonban hiába sikerült Dániából betörnie kisebb amerikai produkciókba, igazán a térképre Jaime Lannister szerepe tette fel. Pedig a színész az 1994-es Éjféli játszma című dán horrorral már berobbant a skandináv filmgyártásba. 2001-ben aztán megkezdte az amerikai karrierjét A Sólyom végveszélybennel, és innentől kezdve stabilan felbukkant rosszabbnál rosszabb filmekben mellékszereplőként, de végül a nagy kitörési lehetőség nem moziban, hanem a tévében adatott meg neki.
Ez volt a mindössze egy évadot megért New Amsterdam a Foxnál, amelyben Coster-Waldau a főszereplőt alakította, de hiába szerették sokan a halhatatlan nyomozó történetét, végül egy évad után elkaszálták a sorozatot. Aztán 2011-ben kijött a Trónok harca és a Fejvadászok című norvég akcióthriller, és a színész hirtelen egy rakás értékes produkcióban találta magát, és egyike lett azoknak, akikhez a nagy skandináv színészimportot is kötik az Egyesült Államokban.
Ugyan a Trónok harca után kapott kisebb-nagyobb szerepeket olyan egész vállalható filmekben, mint a Feledés, az Ezerszer is jó éjszakát! vagy A góré, de a közepesnél is gyengébb thrillerek és vígjátékok mellett a legnagyobb beégés kétségtelenül az Egyiptom istenei volt, ami - a Pompeii-hez hasonlóan - újra menővé próbálta tenni a kardos-szandálos zsánert, de ehelyett az elmúlt évek egyik legnagyobb szakmai és anyagi blamája lett, ráadásul nem kis balhé kerekedett abból, hogy a sötétbőrű szerepekre szinte kizárólag csak fehér színészeket alkalmaztak. Ahogyan Harington, úgy Coster-Waldau esetében is itt derült ki, hogy egy ideig nem lesz még belőle akcióhős.
Mire készül a jövőben: A tervek szerint még idén két új filmben lesz látható. Az egyik a Domino című Brian De Palma-krimi, amelyben Coster-Waldau a Trónok harcában Melisandre-ot alakító Carice Van Houtennel és Guy Pearce-szel próbálja kideríteni, ki ölte meg egy koppenhágai rendőr partnerét. A gond csak az, hogy De Palma korábban lenyilatkozta, hogy soha életében nem utálta még ennyire egyik filmjét is, kész katasztrófa volt forgatni, és állítólag az ő verziója 60 perccel lett volna hosszabb, mint a végleges, vagyis a Domino nem biztos, hogy akkora siker lesz. Ellentétben a Suicide Tourist című dán filmmel, ami a leírás alapján igazi skandináv kriminek ígérkezik. Ezen kívül még két film készül a szereplésével, az egyik egy dán, a másik pedig egy amerikai krimi.
Érdekesség: A színész felesége egy Nukâka nevű grönlandi színész- és énekesnő, apósa pedig a grönlandi parlament egyik képviselője, és az egyik helyi párt korábbi elnöke.
Ennyi év után visszanézve érdekes belegondolni, hogy mennyi mindenki életét változtatta meg a sorozat főleg úgy, ha tudjuk, hogy az itt felsorolt színészek helyett akár mások is megkaphatták volna a fontos szerepeket. Gillian Anderson (Scully ügynök) például elutasította annak idején a felkérést, az Oscar-díjas Mahershala Ali pedig Xaro Xhoan Daxos szerepére pályázott, de saját elmondása szerint élete legrosszabb meghallgatása volt. Lily Allen brit popénekesnő pedig azért utasította el Yara Greyjoy szerepét, mert a bemutatkozó részben Theonnak meg kellett fogdosnia lóháton. Mivel a Theont alakító Alfie Allen Lily öccse, ezért érthető módon ehhez annyira nem volt kedvük. Tricia Helfer Cersei szerepére pályázott, állítólag Charlie Hunnamet is megkeresték (valószínűleg Rhaegar Targaryen szerepével), de Ray Stevensonnak is volt esélye, azonban akkor még úgy érezte, hogy nem szeretne tévésorozatokban szerepelni. A legpechesebb Danny Dyer volt, aki három meghallgatáson is szerepelt, de soha nem kapott munkát.

Khal Drogo

Egyértelműen ő az a szereplő a sorozatból, aki a legkevesebb munkával a legtöbbet hozta ki a karrierjéből. Sokan amúgy nem is tudják, de Momoa kifejezetten tapasztalt színészként került a sorozatba, bár karrierje nagy részében ugyanúgy izmos, félmeztelen férfiakat alakított, mint Khal Drogo, csak nem volt annyi szőr rajta és érthető nyelven beszélt.
Momoa évekig szerepelt a Baywatch-ban, majd a tengerparti témától nem túlságosan elszakadva a Tiszta Hawaii című sorozatban folytatta, de főszereplője volt a szintén Hawaiion forgott Pipeline-nak is. Az első kultikus szerepét végül a Csillagkapu - Atlantisz-nak köszönhette, amelyben Ronon Dexként egy egzotikus, földönkívüli humanoidot alakított.
2011 lett az év, amikor elengedhette végre a vízzel kapcsolatos szerepeket, hiszen ő lett Khal Drogo, az érzelmes barbár a Trónok harcában, majd ezt követően az iszonyatosra sikeredett Conan, a barbár-rebootban tűnt fel címszereplőként, bár azt a filmet valószínűleg mindenki legszívesebben kitörölné az emlékezetéből.
Khal Drogo szerepe után aztán a hülye is látta, hogy ezt a hawaii izomkolosszust az istenek is akcióhősnek szánták, az már más kérdés, hogy az igazán jó melóra öt évet kellett várnia. Ekkor kapta meg Aquaman szerepét a DC-filmekben, és ugyan a Batman vs Superman, az Igazság ligája, majd az Aquaman-szólófilm sem volt osztatlan siker, de legalább azt a többség elismeri, hogy Momoának sikerült életet lehelni minden idők egyik legbénább szuperhősébe.
Mire készül a jövőben: Már javában zajlik a forgatása a parádés szereposztású Dűnének, ami 2020-ban jön a mozikba, illetve 2022-ben érkezik az Aquaman 2 is, de Momoa lesz a Just Cause-videojátékokból készülő akciófilmnek is a főszereplője, ha egyszer tényleg elkészül. Ezen kívül készül már a See című Apple-sorozat is, amely egy olyan világban játszódik, amelyben az emberiség elvesztette a látását.
Érdekesség: A színész arcán látható vágást 2008-ban szerezte egy kocsmai verekedésben, amikor egy férfi megvágta egy törött söröskorsóval. A műtét során Momoa arcát 140 öltéssel tették helyre, és máig látszik a sérülés a nyoma.

Cersei Lannister

Headey 19 évesen kapta az első filmszerepét, és ugyan az első kisebb áttörése megtörtént a 2005-ös Grimmben, majd a 2007-es 300-ban, amelyben Gorgo királynőt alakította. Az igazán nagy dobásnak a Terminátor - Sarah Connor krónikái számított, amelyben megkapta a címszerepet, de hiába szerették a karakterét a nézők, a sorozatnak két évad után vége lett. Ezután bukkant fel Cersei Lannisterként, és kezdték el jobban megismerni a nevét.
A többiekkel ellentétben neki sikerült hamar sikeres vagy legalább népszerű produkciókban részt venni, mint a Dredd vagy A bűn éjszakája, bár utána kicsit ő is elindult lefelé az olyan csúnyát bukó franchise-oknak köszönhetően, mint A végzet ereklyéi vagy a második 300-film, de legalább az idén megjelent Családi bunyó című vígjátékot a többség szerette.
Mire készül a jövőben: Elvileg még idén kijön a The Flood, egy migrációs témát feszegető dráma, jövőre pedig a sokat sejtető című Gunpowder Milkshake, illetve Crooks címen szintén dolgozik egy egyelőre ismeretlen filmen.
Érdekesség: Bár a filmben Tyrion és nővére veszettül utálják egymást, a valóságban Dinklage és Headey régi jó barátok, sőt Dinklage ajánlotta a producereknek Headey-t Cersei szerepére. A színészkedés mellett rengeteg szinkronmunkát vállal, hallható a netflixes Trollhuntersben, a legújabb Tini nindzsa teknőcök-rajzfilmsorozatban, a Danger Mouse-ban, de még a 2016 Final Fantasy-filmben is.

Margaery Tyrell

Dormer sem totál ismeretlenként került a sorozatba, Boleyn Annaként a Tudorokban már bizonyított, majd felbukkant még a Silk és a The Fades nevű brit sorozatokban is. Ugyan csak a Trónok harca második évadától szerepelt (és csak a hatodik évad végéig), Dormer pár kisebb szerep után hamar Az éhezők viadalában találta magát, és két ekkora franchise-zal a neve mellett már bőven válogathat a főszerepekben. Valamiért az elmúlt években mindig misztikus- vagy horrorprodukcióban kapott főleg szerepet, viszont a kezdeti nehézségek (Patient Zero, In Darkness) után egyaránt most beindulhatnak a dolgok, hiszen felbukkan a Londoni rémtörténetek sikersorozatban, illetve Mel Gibson The Professor and the Madman-jében is.
Mire készül a jövőben: Dormer visszatér a fantasyk világába, ugyanis már folyik az utómunka A sötét kristály című 1982-es film előzménysorozatán, amely a Netflixen jelenik majd meg.
Érdekesség: Saját bevallása szerint feminista Dormer annak ellenére is kényelmetlenül érzi magát a meztelen és/vagy szexjelenetekben, hogy korábban öt filmben és sorozatban is bevállalt ilyesmit.

Robb Stark

A több Stark-gyerekhez hasonlóan Madden karrierje is lendületet kapott a Trónok harca után. 2015-ben már ő volt a herceg az élőszereplős Hamupipőkében, majd Rómeót alakította Kenneth Brannagh rendezésében. Madden westernsorozatban (Klondike) és történelmi drámában (A Mediciek hatalma) is játszott, de az igazán nagy durranás csak tavaly jött, köszönhetően a közönség és a sajtó által egyaránt körberajongott Bodyguard című brit sorozatnak, amelynek Madden a főszereplője.
Mire készül a jövőben: Madden hamarosan látható lesz a Rocketmanben, amit Elton John életéről forgattak, illetve egy első világháborús filmben is Sam Mendes rendezésében.
Érdekesség: A Trónok harca miatt tanult meg lovagolni, a stáb többi tagjával pedig gyakran felvételen kívül is kardoztak és harcoltak, annyira lelkesen várta az akciójeleneteket. Robb (és édesanyja, felesége, gyermeke) halála a harmadik évad végén a sorozat talán legtraumatikusabb epizódja volt. Madden akkor azt nyilatkozta, annyira kikészült érzelmileg, hogy véget ért életének ez a szakasza, hogy a forgatás végén azonnal repülőre ült, és végig sírt az úton hazafelé. Azóta viszont annyira eltávolodott a sorozattól, hogy ma már ugyanúgy várja a befejező évadot, mint bármelyik mezei néző.

Melisandre

A ""Vörös asszony"" az egyik tökéletes példa arra, hogy egy totál marginális filmpiacról hogyan tud valaki dobbantani a Trónok harcán keresztül. A holland Carice Van Houten a sorozat előtt épp, hogy elkezdett nemzetközi produkciókban szerepelni (Repo Men, Intruders, Fekete halál), de Melisandre karaktere után azonnal felszippantotta az amerikai filmpiac. Rövid időn belül egy filmben szerepelt Benedict Cumberbatch-csel (A Wikileaks-botrány), Jason Sudeikisszel (Race), Aaron Eckharttal (A démon arca) és férjével, Guy Pearce-szel (Megtorlás). 
Mire készül a jövőben: Benne lesz a már említett De Palma-filmben, és készül még két nemzetközi filmje is mindamellett, hogy megjelent nemrég az Üvegszoba az ő szereplésével, amelyben látható egyébként Borbély Alexandra is. A filmeken kívül szerepel majd a Temple című brit sorozatban is, ami a norvég Valkyrien sorozat adaptációja lesz.
Érdekesség: A színésznő alakította a Simpson családban Bart legjobb barátjának, Milhouse-nak az unokatestvérét. A készítők elmondták, hogy azért a színésznőt választották, mert Milhouse-nak is van Vouten a vezetékneve.

Daenerys Targaryen

Pár apróbb szerepen kívül Clarke is zöldfülűként került a sorozatba, hogy aztán onnan rögtön nagyjátékfilmek főszerepeiben találja magát. A Mielőtt megismertelek egész nagy siker is volt, a Voice from the Stone viszont nem zavart sok vizet. Pedig ekkorra már lehetett arra számítani, hogy Clarke a Teminator Genesysnek köszönhetően befutott színész lesz, azonban Sarah Connor karaktere neki sem hozta meg azt a nagy áttörést, ami korábban Lena Headynek sem jött össze. A tavaly Han Solo-film szintén nem sült el túl jól neki, pedig 32 évesen valószínűleg kevesen vannak, akik két olyan filmes franchise-ban is fontos szerepet kaptak, mint a Star Wars és a Terminator.
Mire készül a jövőben: Az Above Suspicion egy akciófilm, a Last Christmas pedig egy karácsonyi vígjáték lesz, talán a kettő közül eldől, melyik stílus áll jobban Clarke-nak.
Érdekesség: Jelentkezett a második Amerika Kapitány-filmben Carter ügynök szerepére, de akkor nem jött össze neki a szerep, pedig már ismerték a Trónok harcából.

Ramsay Bolton

Kétség sem férhet hozzá, hogy Ramsay Bolton, vagyis Iwan Rheon a Trónok harca legjobb igazi rohadt szemétládája volt, és a walesi színész érezhetően lubickolt ebben a szerepben. Viszonylag ritka, hogy őszinte örömet érezzünk, amikor egy szereplőt élve felfalnak a saját kutyái, ahogy Ramsey-vel történt - de azt mutatja, hogy Iwan Rheonnak az előző évadokban elég jól sikerült alakítania a szadista szörnyeteget. Rheon már 19 évesen szerepet kapott egy walesi tévésorozatban, majd 2009-ig felbukkant kisebb-nagyobb projektekben. Az első áttörést a Misfits nevű szuperhősös tinisorozat hozta meg neki. Innen találta magát rövid időn belül a Trónok harcában, ahol a pszichopata Ramsay Bolton bőrébe bújt.
Ugyan Rheon egész sok tévés és filmes munkát kapott már előtte is, a Trónok harca után kezdték felkérni a fontosabb szerepekre is, nem csak érdekes mellékszereplőnek. Eleinte főleg közepes horrorfilmekhez keresték (Mermaid’s Song, Residue), illetve két évadig benne volt Ian McKellen mellett a Vicious című komédiában. Ezek után jöttek a drámaibb szerepek, mint a Daisy Winters Brooke Shieldsszel, vagy a Riviéra című film Will Arnettel.
Ezután megint váltott, méghozzá megkapta a Marvel Inhumans szuperhősös sorozatának egyik főszerepét, a gonosz és őrült Maximust. A nagy remények ellenére az Inhumans iszonyatosan kínos bukta lett, nem is készült belőle második évad, és szegény Rheon valószínűleg el is lőtte vele azt a lehetőséget, hogy Marvel-karaktereket alakíthasson. Ezen kívül volt egy csúnyán félresikerült háborús filmje Mel Gibson fiával (Mission of Honor) és felbukkant a Mötley Crüe életéről készült, borzalmas Netflix-filmben is.
Mire készül a jövőben: The Toll néven hamarosan elkészül egy krimi/vígjáték/thriller, amelyben Rheon egy magányos férfit alakít a főszerepben, illetve a Nitrate, még egy thriller, amelyben a színész egy halott példaképének igyekszik befejezni a mesterművét, hogy aztán minden a feje tetejére álljon.
Érdekesség: Rheon korábban a The Convictions nevű zenekar frontembere volt, majd később kiadott három EP-t, és 2015-ben egy teljes nagylemezt is Dinard címmel.
(Borítókép: Frazer Harrison / Getty Images Hungary)"
545,kultur,"Tegnap óta azt hallgatom neves magyar újságíróktól, hogy ami nekem megadatott – két órán keresztül beszélgetni Orbán Viktorral –, arra ők az elmúlt tíz évben egyszer sem kaptak lehetőséget, sőt, nemhogy két órára, de még öt percre sem. Ezt nem tudtam, ennek nem mértem fel jól a jelentőségét. De ez nem normális. Ez egy normális demokráciában nem lehetséges. Ez is jól jelzi, hogy az önök országa rossz irányba halad
– mondta Bernard-Henry Lévy francia filozófus és politikai aktivista azon a sajtótájékoztatón, amelyet tegnapi, Orbán Viktorral való találkozója után tartott.
„Adtam egy interjút az Indexnek, erre Orbán Viktor írt nekem egy levelet, hogy nem is érthetne kevésbé egyet mindazzal, amit abban elmondtam, ezért meghív egy négyszemközti találkozóra. Pár napig gondolkodtam, hogy elfogadjam-e, de végül úgy döntöttem, egy feltétellel elfogadom: hogy előtte találkozom több magyar civil szervezet és centralista vagy baloldali ellenzéki párt vezetőjével, akiket oly gyakran alázott meg Orbán rezsimje, és megkérdezhetem tőle mindazt, amiket ők általam üzentek neki” – számolt be a találkozón Lévy a meghívás előzményeiről.
Az „új filozófusok” mozgalmának egyik vezetője, a Boston Globe szerint „az egyik legkiemelkedőbb francia értelmiségi”, számos társadalmi-politikai bestseller szerzője 1948-ban született módos zsidó családba az akkoriban Franciaországhoz tartozó Algériában, de pár hónappal születése után a család Párizsba költözött. 1968-ban diplomázott az egyik legelitebb francia egyetemen, majd az Albert Camus által alapított Combat című újság haditudósítója lett. 1971–72-ben végigtudósította a bangladesi függetlenségi háborút, majd „Banglades: Nacionalizmus a forradalomban” címmel könyvet is írt a tapasztalataiból. Párizsba visszatérve egyik alapítója lett az ""új filozófusok"" mozgalomnak, amely részben a 68-as forradalmakra adott szocialista/kommunista válaszok elutasításával jött létre, és amely a baloldalt, a marxista és hegeli hagyományokat kritizálta, mondván, ezek teremtették meg az elnyomó rendszerek alapjait. Első könyve, az 1977-es Emberarcú barbárság, amelyben megírta, hogyan ábrándult ki a marxizmusból, rögtön országos hírt hozott neki és több mint 100 ezer példányban kelt el. Talán leghíresebb műve, a Francia ideológia 1981-ben jelent meg.
Később beavatkozást követelt a bosnyák háborúba a muszlimokat fogva tartó táborok miatt, a dán Mohamed-karikatúrák miatti botrányban pedig a szólásszabadságot veszélyeztető „új totalitarizmus” ellen szólalt fel. Írt sok bírálatot kiváltó könyvet egy iszlamista szélsőségesek által lefejezett amerikai újságíróról afganisztáni, pakisztáni és indiai nyomozás után, de járt rengeteg más válságövezetben is Angolától Gázáig.
Rendezett filmet Alain Delonnal és Lauren Bacallal (The Day and the Night), de ez teljes bukás volt, a most Magyarországon is bemutatandó színdarabjának korai verziója volt viszont az alapja a Halál Szarajevóban című filmnek, amely a Berlinalén elnyerte a zsűri nagydíját és a FIPRESCI díját is. Legutóbb akkor jelent meg a világsajtóban a neve, amikor kiáltványt fogalmazott meg Európa védelmében, a populizmus ellen; ezt olyan Nobel-díjas írók írták alá, mint Szvetlana Alekszijevics, Elfriede Jelinek, Herta Müller és Mario Vargas Llosa, valamint mások mellett Anne Applebaum, Heller Ágnes, Milan Kundera, Ljudmila Ulickaja, Orhan Pamuk vagy Salman Rushdie. 
A Looking for Europe – Keressük Európát budapesti bemutatója április 10-én lesz a Belvárosi Színházban.
Bernard-Henry Lévy, aki interjúnkban valóban élesen bírálta Orbán Viktor illiberalizmusát, migránspolitikáját és Oroszországgal való viszonyát, a találkozó után azt mondta az Indexnek: részben megértette, mi történt azzal az Orbán Viktorral, akivel 30 évvel ezelőtt, a rendszerváltáskor találkozott Budapesten.
Most rákérdeztünk arra, mit jelent ez a megértés. Azt felelte: „Azt értettem meg, hogy Orbán mai, a harminc évvel ezelőttivel gyökeresen ellenkező pozíciója nem opportunizmus, nem kalkuláció eredménye, hanem ő tényleg illiberális lett. Ő tényleg hisz abban, hogy a demokrácia nem feltételezi az emberi jogok tiszteletét és a liberalizmust. Megértettem, hogy bizonyos értelemben tényleg egy relatíve új utat képvisel a politikai paradigmák között: az illiberális demokrácia nemcsak egy kampányszöveg, hanem olyasvalami, amiben tényleg hisz. És tényleg hisz a demokrácia redukálhatóságában is, amelyben a politika pusztán csak megteremti a lehetőséget a választások megtartására. 
Ez lepett meg a legjobban: hogy Orbán tényleg populistává vált. Hogy az a fiatalember, aki tetőtől talpig antifasiszta volt, aki hitt az emberi jogokban, az már egyáltalán nem létezik. A fiatal Orbán Viktor már halott. Ezt értettem meg tegnap.
Bernard-Henry Lévy a sajtótájékoztató alatt végig kemény szavakat használt Orbán Viktorral kapcsolatban; beszámolt például arról, hogy az elmúlt napokban találkozott olyan nagyszerű magyarokkal, akik az európai értékek legjobbjait képviselik, köztük Iványi Gábor lelkésszel, „aki igazi szent emberként foglalkozik hajléktalanokkal és menekültekkel is”, és találkozott olyanokkal, akik szakítani akarnak Goethe, Dante, Havel vagy a beszélgetésen is részt vevő Konrád György örökségével, és „Európa legrosszabbját képviselik: köztük az önök miniszterelnökével, aki megtestesíti az anti-európai európait”.
Az Orbánnal szervezett, tegnapi, a Karmelita kolostorban tartott beszélgetést így írta le: „Több mint két órát beszélgettünk; ő többet, mint én, de meghallgatott engem is. A véleménye ettől nem változott meg semmiről, pedig szerettem volna, ha így lesz. Egy-két témában az volt a benyomásom, hogy talán, de tényleg csak talán kényelmetlenül érintette, amit mondtam, de nem mernék azzal büszkélkedni, hogy ez tényleg így volt.”
Lévy az Indexnek adott interjújában korábban azt mondta, nem érti, hogy lehet, hogy Orbán egyike volt azoknak, akik kihúzták Magyarországot a KGB markából, erre most „kiárusítja az országot az FSZB-nek”. Erről most azt mondta: minden igaznak bizonyult, amit korábban erről gondolt. „Harminc éve Orbán még elszánt ellensége volt a diktatúrának, vagy legalábbis annak tűnt, és arról beszélt, micsoda veszélyt jelent a magyarok szellemi egészségére a KGB szorítása. És most pont olyan lelkesen veti az országot a KGB mai megfelelője, az FSZB bakancsa alá, amilyen lelkesen annak idején erről beszélt. De hiszem, hogy mindig a népé az utolsó szó, és végül a magyarok álma is valóra válik a szabadságról.”
Arra az újságírói kérdésre, adott-e magyarázatot Orbán arra, miért közeledik az ország Putyinhoz, azt felelte: „Adott magyarázatot, de annak nem volt semmi értelme. Fő okként azt nevezte meg, hogy Magyarország kicsi és törékeny ország, közel Oroszországhoz. Ez igaz, de épp ezért nem áll meg a magyarázat: mivel Magyarország ennyire fenyegetett ország, és csak Ukrajna választja el Oroszországtól, a lehető legszorosabb kötődésre van szüksége az Európai Unióhoz és általában a nyugathoz, mert hosszú távon csak ez adhat védelmet az orosz fenyegetéssel szemben.”

Lévy felhozta Orbánnak a „gusztustalan és antiszemita kampányt” is Soros és Juncker ellen, mert az szerinte – épp a fenti okból – szinte az öngyilkossággal ér fel, de ezzel sem sikerült hatnia a miniszterelnökre. „Épp most jövök Ukrajnából, még a fülemben visszhangzanak a szabadságharcosok suttogásai és sikolyai: Tudjuk, Oroszország mire képes. Ebben a helyzetben ezek az EU-ellenes plakátok olyanok, mint lábon lőni magunkat.”

Lévyt az Index a magyarországi korrupcióról is kérdezte, amire csak annyit felelt: tisztában van vele, hogy Magyarország az EU egyik legkorruptabb állama, de nem a téma szakértője, így ő is csak annyit tud, amennyit az újságokban olvas.
A beszélgetésen felmerült az is, hogy legalább néhány kérdésben egyetértettek-e Orbánnal, hiszen a radikális iszlámmal szemben Lévy is sokszor felszólalt. De a válasz erre is nemleges volt. „Kétféleképpen lehet szembeszállni a radikális iszlámmal, és ebben sem értünk egyet Orbán Viktorral. Én azt gondolom, ha a radikális iszlám ellen akarunk küzdeni, akkor ki kell nyújtanunk a karunkat a demokratikus muszlimok felé, és pontosan ugyanúgy kell viselkednünk velük szemben, ahogyan 1989 előtt viszonyultunk mindazokhoz, akik a vasfüggöny mögül menekültek Nyugat-Európába, mert ők is ugyanúgy a saját országuk rezsimjének ellenállói voltak, mint most a demokratikus muszlimok. 
Orbán viszont egyként kezel minden muszlimot, és ennél nagyobb szolgálatot nem is lehetne tenni a radikális iszlamizmusnak.
Bernard-Henry Lévy azért jött Magyarországra, mert jelenleg egy maga által írt, rendezett és eljátszott színházi előadással járja Európa városait, nem titkoltan azért, hogy megpróbálja meggyőzni az európai polgárokat, szavazzanak mindenütt az illiberalizmus ellen. „Kampányt folytatok, de nem valaki érdekében: ennek a kampánynak, amelybe beleteszem a testemet és lelkemet is, miközben végigjárom egész Európát, én vagyok az egyetlen szereplője. Nem vagyok politikus, nem meggyőzni akarom az embereket, hanem állításokat tenni. Úgy emlékszem, mintha ma lett volna, hogy mit mondtak a magyarok nekem a rendszerváltáskor, amikor François Mitterrand megbízásából a felszabadult országokat jártam végig. Azt mondták: mi nem koldulunk egy helyet magunknak Európában, hanem vissza akarunk végre térni a szülőföldünkre, mert mi Európához tartozunk. És ez az ország ma az illiberalizmus központja. Ez mélyen felháborít.”
Lévy előadása, a Looking for Europe – Keressük Európát budapesti bemutatója április 10-én lesz a Belvárosi Színházban. Miután a sajtótájékoztató egy résztvevője azt mondta neki, ne gondolja, hogy Budapest egész Magyarországot képviseli, hiszen több millió, a fővároson kívül élő magyarnak nincs is hozzáférése a nem kormánypárti médiához, közölte:
Szívesen eljátszanám az előadást Orbán Viktor szülővárosában, abban a megalomán stadionjában. Jó móka lenne.

Borítókép: Bernard-Henry Lévy (j) és Konrád György. Fotó: Huszti István / Index
"
546,kultur,"""Megmagyarázhatatlan erők gyülemlettek fel, egyszerűen kaptuk a zenét"" – mondja legújabb, Életzuhatag című albumának születéséről a Vágtázó Halottkémek. A Grandpierre Atilla által vezetett sámánpunk zenekar lemezét a Stenken lehet először meghallgatni.
A VHK szerint az album címe a radikális életigenlésre utal, ami jól kifejezi a zenekar aktuális állapotát is. Grandpierre hozzátette: egyenesen az égből érkező inspirációk hatására született a lemez. ""Egyik korábbi VHK-kiadványra sem hasonlít, de végig érződik, hogy ugyanabból a gyökérzetből nő ki, és ugyanazt a fát teszi terebélyesebbé"" – mondja az anyagról Sánta Kristóf basszusgitáros.
A VHK két törökbálinti elvonulás során rögzítette az albumot, amelyen több álomból született dal is szerepel. ""A lemezanyag nagy részét három nap alatt vettük fel, alkotótábor jelleggel. Minden dalt egyben játszva rögzítettünk, közülük jópárat a lemezre került verzió előtt soha nem játszottunk el még hasonló formában sem"" – árulta el Sánta Kristóf.
            
""A legtöbb zenekart stresszelné, ha metronóm nélkül, monitorrendszer nélkül és egyszerre, nem pedig hangszerenként, rögzítenének zenét. A VHK-ban viszont csak ez működik, ugyanis ez a természetes zenei folyamat, így működött az ősi időktől kezdve. A természetből fakadó zene nem szorítható korlátok közé, sem stúdiótechnikai, sem pedig zeneelméleti szempontból"" – mesélte Szűcs Antal Mór gitáros, aki 2017-ben került a zenekarba.
A zenekar vezetője, Grandpierre Atilla így beszélt a lemez születéséről:
2016-ban indítottam el a VHK megújulását. Megkérdeztem mindenkit, miért játszik a zenekarban, megtalál-e mindent a zenekarban, aminek örülne, hogy mi hiányzik, és azt, hogy mit tart jó iránynak. A lemezfelvételre kétszer három napot szántunk, ezt alkotótábornak neveztük el. Az Annyi, annyi érzés szinte egy az egyben, teljesen készen pattant elő arra az inspirációra, hogy mozdítsunk meg valami igazit magunkban. A Végtelen rohan Veled szembe is a stúdióban született, egyszerűen abból a belső indíttatásból, hogy igazából mindig szerettem volna a magyar népzenében is élő őserőt tomboló teljében zenébe önteni. A Titokzatos élet, a Haj! Haj! Varázsdal és a Mindenség ünnepe pedig álomban jelentek meg, sikerült elcsípni őket, felvettem diktafonra, ezek inspirálták a CD-re került felvételeket. A Löket a Himalájában született, ahol Tomyval táboroztunk, amikor egy csodás hatású egyszemélyes gőzkamrában voltam. A Túl sokat vártam a legelső igazi VHK-szám volt, amit írtam, 1981-ben játszottuk először, most kerül végre lemezre. A fények éjszakáját Tomy citerajátéka inspirálta a stúdióban, a Belső világ koncerten, a többi az ötleteim alapján alakult ki.
Földi Tomy, a VHK gitárosa és citerása így emlékezett a Löket születésére: ""Hihetetlenül nagy erő van a Löketben, ami már az első alkalommal kiderült, amikor Atillával egy szál akusztikus gitárral megtörtük a csendet a Himalájában. Egy kis kerek kunyhóban zenéltünk, és amikor kimentünk az épületből, mosolyogva csodálkozó indiai arcok vártak minket. Úgy gratuláltak, mintha akkor jöttünk volna le a színpadról. Másnap mesélték, hogy a hangok hallatán először azt hitték, hogy megjelent a Himalája szelleme.""
Az albumot itt lehet meghallgatni:
A VHK április 13-án, szombaton, koncertezik a Dürer Kertben, ahol már az új lemez is kapható lesz, tavasszal Szegeden is játszanak, nyáron pedig a Fishing on Orfű, a Fekete Zaj és az Ozora fesztiválokon játszanak.
A Vágtázó Halottkémek először 1975-től 2001-ig működött, majd 2009-ben újjáalakult. Ekkor forgatott velük az Index videós csapata is."
547,kultur,"1993 után visszatér a mozikba Az Addams család, igaz, most animációs filmként A 2019-es a stílusból nem sok változott, a főszereplők hangjait - legalábbis az eredeti változatban - olyan sztárok adják, mint Oscar Isaac, Charlize Theron, Chloe Grace Moretz, Finn Wolfhard, és Bette Midler. Ebbe szerencsére bele is tudunk hallgatni az első előzetesben:
 Az Addams család eredeti változata egy 1964-es tévésorozat volt, de a leghíresebb feldolgozás az 1991-es Addams Family - A galád család volt, amiben Raul Julia és Anjelica Huston játszották a főszerepeket. Ahhoz a filmhez folytatás is készült 1993-ban, majd 1998-ban egy otthoni formátumokban forgalmazott harmadik rész is megjelent, immár Tim Curry-vel a főszerepben.
t sztorija szerint az Addams családot mindenképpen rá akarják venni arra, hogy egy reality showt készítsenek az életükből, aminek a családtagok egész biztosan nem fognak örülni.
A 2019-es változatot Conrad Vernon és Greg Tiernan, a Virsliparti készítői rendezik. A filmet november 7-én nálunk is bemutatják, néhány héttel az október 18-i amerikai bemutató után."
548,kultur,"Bűnösnek vallotta magát Allison Mack, a Smallville-ben is szereplő színész, miután azzal vádolták meg, hogy szexrabszolgákat szervezett a NXIVM nevű önsegítő szervezetnek.
Mack akár 40 év letöltendő börtönbüntetést is kaphat.
Allison Macket és Keith Raniere-t, a NXIVM (ejtsd: nekszium) nevű önismereti tréningeket tartó szervezet vezetőit tavaly áprilisban tartóztatták le, miután kiderült, hogy szektaként működnek, és akaratuk ellenére tartottak fogva fiatal nőket, akiket a férfi szexrabszolgaként használt ki. A NXIVM körüli botrányról itt írtunk hosszabban."
549,kultur,"Arra, hogy mennyire nem kellene a tárgyak bűvöletében élnünk, sokan, sokféleképpen hívták már fel a figyelmünket, de az nem rémlik, hogy lett volna olyan német vígjáték, aminek ez a fő témája. És akkor jött Florian David Fitz a 100 dolog című filmmel. Azért elég gyorsan kiderül, hogy ezt nyilván nem társadalomkritikának szánták a készítők, hanem könnyed, nyári vígjátéknak, de talán lesz valaki, aki utána felteszi magának a kérdést: ""meddig bírnám a cuccaim nélkül?

A főszereplők: 


A sztori: 

Egy napon azonban anyaszült meztelenül ébrednek üres, fűtetlen lakásaikban, úgy, hogy nincs semmijük. A két férfi állandóan rivalizál egymással, hogy kiderüljön, melyikük a jobb. Így aztán egy éjszaka olyan fogadást kötöttek, amit még sokáig megemlegetnek. 100 napig a rengeteg dolgukból minden nap csak egyetlen egyet vehetnek vissza. 

A magyarországi bemutató dátuma: 2019. május 30.
"
550,kultur,"Madonna lesz a sztárvendég az idei Eurovíziós Dalfesztivál döntőjén Tel-Avivban, írja a Variety.
A sztár két dalt fog előadni a május 18-i döntő során, egy klasszikust és egy új számát. A Variety szerint idén jelenhet meg az új albuma.
Izraeli sajtóértesülések szerint Madonna 60 fős csapattal érkezik majd Tel-Avivba, a fellépésért járó 1,35 millió dolláros gázsit pedig az izraeli-kanadai milliárdos, Slyvan Adams állja. Adams azt nyilatkozta, hogy ugyan az Eurovíziós Dalfesztivál egy hatalmas dolog, Észak-Amerikában annyira nem ismert, úgyhogy azért keresték meg a popsztárt, hogy egy felkeltse az amerikaiak érdeklődését.
Madonna 2009-ben és 2012-ben is fellépett Tel-Avivban."
551,kultur,"Az Operaház 28 énekeséből 15 írta alá azt a papírt, amiben afroamerikainak vallják magukat, hogy a Porgy és Bess előadásában felléphessenek, nyilatkozta a Magyar Állami Operaház főigazgatója, Ókovács Szilveszter az ATV-nek.
Mint ahogy mi is megírtuk, Ira Gershwin, a zeneszerző George Gershwin testvére és a dalszövegek írója rendelkezése alapján csak fekete színészekkel szabad eljátszani a darabot. 2018-ban viszont az Opera gyorsan lecsapott a jogokra, amikor egy olyan szerződés került hozzájuk, amiben nem szerepelt a híres „all black cast” kitétel. A tavalyi bemutatóból is volt már egy kisebb botrány, az idei előtt viszont az Opera arra kötelezte a darabban fellépő énekeseket, hogy írjanak alá egy papírt, ami szerint afroamerikainak vallják magukat.
Ókovács azt nyilatkozta az ATV-nek, hogy
Magyarországon nincs bőrszínnyilvántartás, bűnügyben sincs, személyes adat, és nem tudom megmondani tulajdonképpen a szereposztásról, hogy ez megfelel-e vagy nem felel meg a feltételnek, ezért inkább megkérdezem tőlük.
Ókovács azt is elmondta, hogy nem tehet mást, azoknak az érdekeit is nézi, akik már megvették a jegyet a Porgy és Bessre, illetve szerinte ha per lesz az ügyből, akkor azoknak lesz rossz, akik az afroamerikai énekesekre vonatkozó kikötést megtették."
552,kultur,"84 éves korában meghalt Seymour Cassel amerikai színész, írja a Hollywood Reporter. Cassel neve leginkább John Cassavetes és Wes Anderson filmjeivel forrt össze.
Cassavetes és Cassel először az 1959-es New York árnyai című drámában dolgozott együtt, onnantól aztán gyakori szereplő volt a filmjeiben. Arcok, Egy kínai bukméker meggyilkolása, Minnie és Moskovitz, Premier, Szeretetáradat, ezekben mind feltűnt, az Arcokbeli alakításáért jelölték a legjobb férfi mellékszereplő Oscar-díjára.
Cassel rendszeresen dolgozott, de a kilencvenes években egy új közönség is megismerhette, amikor - valószínűleg a Cassavetes-kapcsolat miatt - Wes Anderson több filmjébe is beválogatta. Szerepelt az Okostojásban, az Édes vízi életben, és a Tenenbaum, a háziátokban.
A Guns N' Roses gitáros Slash (született Saul Hudson) szerint Cassel felelt az ő becenevéért, a színész fia és a zenész jó barátok voltak, Cassel pedig azért adta ezt a nevet neki, mert Hudson mindig sietett, és mindig valami rosszban sántikált.
Cassel 84 éves volt, Alzheimer-kórban szenvedett."
553,kultur,"Helyi idő szerint hétfő este egy alkalmazott felbontott egy Thaiföldről érkező levelet Eric Idle Los Angeles-i házának postaládájánál, a borítékban viszont egy gyanús fehér por volt, úgyhogy azonnal értesítette a hatóságokat.
A rendőrség evakuálta a házat, amiben a papírok szerint a Monty Python tagja és felesége, Tania Kosevich laknak. Az még nem világos, hogy Idle otthon volt-e az eset pillanatában.
A hatóságok még nem tudják, hogy egész pontosan mi is az a fehér por, amit a küldeményben találtak, de a Variety információi szerint a rendőrség úgy készült, mintha lépfenéről lenne szó.
A lépfene, más néven antrax híre és hatása akkor került a köztudatba, amikor 2001-ben, egy héttel a szeptember 11-i terrortámadás után több politikus és média is kapott névtelen csomagokat, amik a fehér port tartalmazták. Akkor 5-en meghaltak a fertőzéstől.
A 76 éves Eric Idle a legendás Monty Python egyik alapítótagja, szerepelt a brit csapat filmjeiben (Gyalog-galopp, Brian élete), a kétezres években megírta a bődületesen sikeres Spamalot című musicalt, amit több országban is bemutattak."
554,kultur,"V4NA néven új, nemzetközi hírügynökség indult, amelynek tulajdonosi körében kormányközeli szereplők is felbukkannak, így többek között Habony Árpád nevéhez is köthető a cég – írja a Válasz Online.
Teljes nevén a V4 News Agency székhelye Londonban van, és most hétfőn indulhatott el: létrejött a Twitter-csatornája, egyik hírét pedig az Origo is szemlézte „Itt a kapcsolat az Európai Néppárt és Soros között” címmel. Leírása szerint az oldal a visegrádi országokkal kapcsolatos hírekkel foglalkozna, a cikkek tartalmának megtekintése regisztrációhoz kötött.
A Válasz Online úgy tudja, hogy közel 50 fős szerkesztőség dolgozik a V4NA mögött, a stábban dolgoznak újságírók a Figyelőből és a Modern Media Grouphoz tartozó médiumoktól, amik tavaly novemberben Habony Árpádtól a fideszes médiaalapítványhoz, a KESMA-hoz (Közép-európai Sajtó és Média Alapítvány) kerültek. Úgy tudni, hogy vannak újságírók, akik a munka miatt külföldre költöznek. A tervek szerint a hírügynökségnek lesz tudósítója Pozsonyban, Varsóban, Prágában, Párizsban, Berlinben és Brüsszelben is.
A Válasz információi szerint a V4NA Ltd. nevű céget 2018. december 31-én jegyezték be Londonban, akkor a tulajdonosa Szalay-Bobrovniczky Kristóf londoni nagykövet volt, az igazgatója pedig Medveczky Balázs, a Duna Médiaszolgáltató egyik igazgatója, az MTV Zrt. volt vezérigazgatója. Márciusban a cég 40 százaléki tulajdonát átvette a Danube Business Consulting (DBC), amit még Habony alapított az azóta elhunyt kampánytanácsadóval, Arthur J. Finkelsteinnel. Március 29-én a New Wave Media Group lett a V4NA többségi tulajdonosa, a DBC és Szalay-Bobrovniczky tulajdonrésze mellett."
555,kultur,"Kortárs festőművész vagyok
– áll Nagy Kriszta x-T (korábban Tereskova) emlékezetes fotóján, amiből annak idején óriásplakát is készült, amit a Lövölde téren állítottak fel. Az 1998-as képen a művész a kor divatfotóinak megfelelő stílusban, fehérneműben látható. A kép eredetije most a szentendrei MűvészetMalom Publikus magánügyek – A kilencvenes évek művészete magyarországi magángyűjteményekben című kiállításán látható. Ahogy a tárlat címe is jelzi, az itt kiállított több mint kétszáz mű, festmények, grafikák, fotók, szobrok, installációk mind magángyűjteményekben vannak (szám szerint harmincban), és csak most, erre a kiállításra kerülnek a nagyközönség elé.
A kiállított művek Nagy Krisztáéhoz hasonlóan mind a kilencvenes években készültek, ahogy a kurátorok, Muladi Brigitta és Schneller János fogalmaztak: „a rendszerváltás utáni színes, bátor hangú, felforgató évtizedben”. A kiállított többtucatnyi művész közül voltak, akik ekkorra már befutottak, és pályájuk csúcsán, magabiztos, érett alkotóként dolgoztak. De a többség inkább a szárnyait bontogatta, ígéretes, fiatal tehetségek voltak. Mára vagy sikeres, közismert alkotók, vagy elfeledett, esetleg az alkotással is felhagyó művészek lettek. És vannak köztük néhányan, akik már nem élnek.
Csak néhány név a többemeletnyi, impozáns méretű kiállítás alkotói közül: Bada Dada Tibor, Bak Imre, Bakos Gábor, Borgó Csaba, Bukta Imre, Csáky Marianne, Deim Pál, efZámbó István, El-Hassan Róza, El Kazovszkij, Fehér László, feLugossy László, Földi Péter, Gerber Pál, Gyémánt László, Hencze Tamás, Jovián György, Komoróczky Tamás, Koncz András, Koronczi Endre, Milorad Krstić, Kupcsik Adrián, Lovas Ilona, Maurer Dóra, Nagy Kriszta x-T, Nemes Csaba, Rónai Péter, Roskó Gábor, Saxon Szász János, St. Auby Tamás, Sugár János, Szász Lilla, Szigeti András, Szíj Kamilla, Szilágyi Lenke, Szirtes János, Uglár Csaba, Ujj Zsuzsi, Wahorn András és Wolsky András.
A tárlat három tematikus részből áll. Az első részbe a médiumtudatos alkotásoknak nevezett műveket válogatták össze, vagyis olyan munkákat, „amelyeket egy adott médium önreflektív használata határoz meg”. Ilyen például a már említett Nagy Kriszta-fotó, ami óriásplakáton jelent meg, vagy Braun András hatalmasra nagyított, színes képei, amelyek szintén az akkoriban újdonságnak számító óriásplakátok apró részleteiből kiindulva váltak óriási, pszichedelikus látomásokká.
A kilencvenes években a művészek egy része gyorsan reagált a kapitalizmus megjelenésére, annak vizuális környezetünket is átalakító hatására.
A nyugati vagy nyugati mintára készült reklámokban ábrázolt világ és a maguk körül látott magyar valóság ellentétének hatására egy csomó művész készített erősen társadalomkritikus munkákat. A második egységben többek között ezeket az alkotásokat láthatjuk. De a nemi szerepekről szóló vitától kezdve a közösség és az egyén szembenállásán át egészen a magaskultúra és a popkultúra párbeszédéig sok más téma is megjelenik.
Ebben a részben látható többek között Nagy Kriszta híres fotósorozata, amelyben hat, őt ábrázoló félmeztelen fotóra hat másik nő melleit illesztette. Vagy Koronczi Endre Testnyomatok sorozatának két darabja, az emberi bőrbe nyomot hagyó harapással és melltartóval. De itt láthatóak St.Auby Tamás a Szabadság lelkének szobra című projektjéről készített képek is. A nagy port felverő akcióban az 1992-ben svájci emigrációjából hazatérő művész a gellérthegyi Szabadság-szobor főalakjára egy fehér leplet húzatott. A szobor így óriási szellemalakká vált, ezzel pedig a róla ekkortájt zajló vita (meghagyják vagy lebontsák) kapott új irányt. Négy nap után került le a lepel, a mű elemeit, a róla készült fotókat pedig a filmrendező, műsorvezető Till Attila vette meg, az ő gyűjteményéből kerültek a kiállításra.
A harmadik egység a továbbélő neoavantgárd és a posztmodern kapcsolatát mutatja be, különös tekintetettel arra, hogy a gyűjtői preferenciákat jelentősen befolyásolta még a kilencvenes években is a '60-as, '70-es évek művészete. Néhány képen egyébként maguk a műgyűjtők is megjelennek, például Fehér László 1993-as portréján, ami Victor L. Menshikoffot ábrázolja, a Magyarországon élő orosz műkereskedőt és gyűjtőt.
A Publikus magánügyek zavarba ejtően bőséges és változatos kiállítás.
Ami közös a temérdek különböző stílusú, korú, tehetségű művész munkáiban, az az, hogy így vagy úgy, de mindegyikben megjelenik a korszak. A kilencvenes évek szabad, kísérletező, nyitott légköre, a rendszerváltás friss szele, amit a szentendrei MűvészetMalom valamennyi termében érezhetünk.

(A Publikus magánügyek - A kilencvenes évek művészete magyarországi magángyűjteményekben május 12-ig látható a szentendrei MűvészetMalomban.)
"
556,kultur,"Tizenhárom gazdag szülő, közöttük a Született Feleségekből is ismert Felicity Huffman színésznő is bűnösnek vallotta magát, miszerint pénzzel és egyéb juttatásokkal érték el, hogy a gyermekeiket felvegyék elit iskolákba az Egyesült Államok területén. 
Huffman ellen három rendbeli bűncselekmény miatt emeltek vádat. A színésznőt Los Angelesben korábban le is tartóztatták. Ő 15 ezer dolláros kenőpénzt fizetett, hogy elcsalják a lánya felvételijét. A tárgyalás napján egy közleményt adott ki. 
Teljes mértékben vállalom a bűnösségemet, és mélyen megbántam és szégyenlem, amit tettem. Vállalom a teljes felelősséget a tetteimért, és vállalom ezeknek a következményeit is. Szégyenlem, hogy fájdalmat okoztam a lányomnak, családomnak, barátaimnak, kollégáimnak, és az oktatóknak. Szeretnék bocsánatot kérni, és különösen azoktól a diákoktól kérek elnézést, akik keményen dolgoznak minden nap, hogy bejussanak valamelyik intézménybe, és szüleiknek, akik hatalmas áldozatokat hoznak, hogy gyermekeiket támogassák. 
A közleményben arról is ír, hogy lánya nem tudott semmit a háttérben zajló folyamatokról, és úgy érzi cserben hagyta őt is, aminek gondolata élete végéig kísérni fogja.

A vád letöltendő börtönt kér minden vádlottra, Huffman és Lori Loughlin a többi érintett szülőhöz hasonlóan 6 és 21 hónap közötti börtönbüntetésnek néz elébe, ha bebizonyosodik, hogy bűnösök. 

A büntetés pontos mértéke azonban több részleten is múlhat. 
(CNN)"
557,kultur,"„Hosszú beszélgetés volt, a vitás kérdések mélyére hatoltunk” – mondta Bernard-Henry Lévy liberális francia filozófus és politikai aktivista, miután kijött Orbán Viktortól a karmelita kolostorból. Lévy két és fél órán keresztül beszélgetett Orbánnal, ami csaknem példátlan a miniszterelnök pályáján: nemigen akadtak eddig olyan esetek, hogy Orbán leült volna beszélgetni a liberális kritikusaival.
Ahogy azt megírtuk, Orbán az után hívta kávézni Lévyt, hogy a filozófus az Indexnek adott interjúban élesen bírálta a magyar miniszterelnököt, pestisnek nevezte az illiberalizmust, arról beszélt, Magyarország előbb-utóbb talán a rubelzónához fog csatlakozni, és többek között azt is kijelentette:
Az az Orbán, akivel 30 éve találkoztam, nagyon más volt, mint a mai. Akkor még egy igazi liberális volt. Egyébként szívesen találkoznék vele újra, hogy ennyi idő után megkérdezzem tőle: Egyike voltál azoknak, akik kihúzták Magyarországot a KGB markából; akkor hogy árusíthatod ki most az országot, még ha nem is szándékosan, az FSZB-nek? Mi történt veled?” 
A találkozó után rákérdeztünk, feltette-e ezt a kérdést is a miniszterelnöknek. Lévy az Index kérdésére azt válaszolta:
Megpróbáltam megérteni a rejtélyt, és most már világosabban látok. Az egy másik korszak volt: először harminc éve, a rendszerváltás után találkoztunk. Most, azt hiszem, részben megértettem, mi történt, de persze nem teljesen: minden ember rejtély. De azt legalább egyértelművé tettem számára, hogy én mit is támogatok
– mutatott rá Lévy a mellkasára tűzött, a Magyar Tudományos Akadémiát támogató, More Than Academy feliratú kitűzőre.
Lévy ugyanakkor maga sem sem gondolta volna, hogy ilyen hosszú ideig lesz bent Orbánnál, így nem is nagyon maradt ideje az újságíróknak nyilatkozni: közölte, a részletes véleményét majd egy holnapi sajtótájékoztatón mondja el. 
Nem értünk egyet a liberalizmus, a nacionalizmus és Európa fogalmának kérdésében, sem pedig abban, milyen politikát folytat Magyarország a migránsokkal kapcsolatban. De annyi bizonyos, hogy a miniszterelnök legalább rászánta az időt, és minden olyan kérdésemre válaszolt, amelyet a magyar civil szervezetek és a CEU vezetőivel való találkozóim során gyűjtöttem össze. Más a véleményünk, de legalább tudunk vitatkozni: nagyon civilizált módon beszéltük végig a vitás kérdéseket
– közölte Lévy.
Bernard-Henry Lévy azért jött Magyarországra, mert jelenleg egy maga által írt, rendezett és eljátszott színházi előadással járja Európa városait, nem titkoltan azért, hogy megpróbálja meggyőzni az európai polgárokat, szavazzanak mindenütt az illiberalizmus ellen.
A budapesti előadás április 10-én lesz. Lévy korábbi interjúnkban azt is elmondta, azért kellett végül egy nem állami vagy budapesti fenntartású magánszínházat, a Belvárosi Színházat kibérelniük az estére, mert a budapesti kőszínházak jó része visszautasította a befogadást, amint megtudták, hogy egy Orbánt bíráló előadásról van szó.

(Címlap- és borítókép: Huszti István/Index)
"
558,kultur,"Nemrég elkészült a Nunki Bay Starship új EP-je, amelyen az az MRI című dal is szerepel – ennek új klipje nálunk látható először.
A Nunki Bay Starship 2016-ban alakult, és a modernebb neo-soul és jazzvonalon mozognak csak űrzenés beütéssel. A zenekar nemrég megjelentette a Sigma Sagittarii című nagylemezét, illetve készített egy elég látványos klipet az MRI című számukhoz.
A sajtószövegben egyébként azt írják, hogy az MRI című szám szövegét egy átbulizott éjszaka után egy MRI-vizsgálójának öltözője ihlette, és úgy írják le az egészet,
            
mintha egy furcsa rave-partin lennénk, csak egy mosógépben.
A történet egyébként annyira rég történt, hogy az MRI dalszövege előbb készült el, mint hogy maga a zenekar megalakult volna. A klipet egyébként Bolla Kolos készítette a XVII. kerületi Maros Mozi egyik, ad hoc műteremmé átalakított pincehelyiségében.
A nemrég megjelent nagylemez egyben összefoglalja a tavalyi EP-jüket pár kiadatlan felvétellel, és mindezt a zenekar Indiegogo-kampányán keresztül lehet támogatni."
559,kultur,"A januári és a februári után a márciusi albumlistánk is tele van király lemezekkel. Meghallgattuk a Foals remek új albumát, Sun Kil Moon új nagylemezét, és persze nem hagyhattuk ki a 17 éves Billie Eilish-t sem, akit már most a következő nagy popsztárnak kiáltott ki a nemzetközi sajtó. Ezen kívül három veterán metálzenekar (In Flames, Soilwork, Children of Bodom) is egyszerre tér vissza új hanganyaggal, illetve írunk még William Basinski, Scarlxrd, a Free Throw, a Claypool Lennon Delirium, a Fallujah és a White Denim új lemezeiről is. A cikk végén pedig sorra vettük a hónap legérdekesebb magyar zenéit is.
Az Y generáció egyre gyorsabban csúszik a 30-as éveibe, amit elég jól visszajelez a zeneipar jelenlegi állapota. Mindenhol dominál a trap és a hiphop, vloggerekből lesznek popénekesek, influenszerekből meg rapperek, gyakorlatilag az egész zeneipar az idősebb korosztály számára egyre nehezebben követhető, de mindenképpen radikális változáson megy keresztül, amelyet már nem a rádiós játszások, tévés megjelenések, zenei újságok meg a lemezeladások befolyásolnak, hanem a neten lógó tinik millió Youtube-on, Instagramon, Soundcloudon vagy Spotifyon. Az algoritmuskorszak viszont még abban a fázisában van, hogy nem igazán tudott szénné mémesített Soundcloud-rappereken kívül igazán nagy szupersztárt kinevelni. Billie Eilish lehet az, aki ezen változtat.
A még csak 17 éves lányt az elmúlt hetekben gyakorlatilag agyonajnározta a teljes nemzetközi sajtó, és már most a Z generáció üstököseként tekintenek rá, olyan neveket dobálva vele kapcsolatban, mint Lorde, Lana Del Rey vagy Kurt Cobain. És ez tényleg nem vicc, Dave Grohl a Nirvanához hasonlította a zenéjét, a New York Times a tinipop sztárság újradefiniálóját látja benne, a The Guardian a 21. század popikonjának tartja, de még a Noisey is elismeri, hogy Eilish a mélabús pop egyik úttörője.
            
És valóban, Eilish zenéje olyan, mintha egy reklámügynökségnek sikerült volna megtalálni a tökéletes kulcsot a mai 17 évesekhez. Trapes basszusokkal teli, hol agresszívan túltorzított, hol andalítóan lágy dalok, amit csak fokoz az, hogy Eilish énekén hallani, hogy egy olyan tini hangjáról van szó, aki leszarja a körülötte lévő világot, és csak békében szeretné pörgetni az Instagramot. Ráadásul Eilish már az a fajta jövendőbeli popsztár, aki külön kitér arra, hogy nem drogozik, nem is érti, hogy a kortársai miért drogoznak, sőt Xanny címmel iszonyatosan okosan meg is énekli, mi a baj azzal, hogy Amerikában a tinédzserek teljesen rákaptak a xanaxozásra. De úgy általában megdöbbentően érettek a szövegek, amelyek alapján a szaksajtó hajlamos terrorpopként hivatkozni a zenére, pedig csak annyiról van szó, hogy Eilish bátran énekel a szorongásairól, a csalódásról, a szerelemről, egy barát elvesztéséről, és ezt nem csak egy szál gitárral teszi, hanem a korosztályához annyira közeli varacskos basszusokkal. Igazából annyira izgalmas Eilish felbukkanása a piacon, hogy az a jövőben megér egy külön Index-cikket, addig tessék csak hallgatni a lemezt. (sajó)


Szegény Foals esetében minden új nagylemeznél elhangzik, hogy a 2008-as Antidotes című bemutatkozó lemezüket úgysem fogják tudni überelni. Annak ellenére, hogy már a második album óta egyértelmű, hogy a Foals radikálisan más irányba indult, és nem igazán vették azóta sem tudomásul, hogy őket máig dance-punk zenekarnak hívják. A mostani kétrészes album első felvonása viszont sokkal izgalmasabb, mint a legutóbbi két-három lemezük.
A Foalsban az a legjobb egyébként, hogy iszonyú jó, technikás zenészekből áll, ami engem általában nem szokott érdekelni. Viszont az különbözteti meg őket a többi hasonszőrű zenekartól, hogy nem viszik túlzásba, és mindig előrébb tartják azt, hogy szórakoztató is legyen a zenéjük, ne csak erőltetetten zseniális és grandiózus. Mintha még 2019-ben is maradt volna abból a kezdeti dance-punk vonalból, ami valahogyan összepárosította a tomboló bulizás hangulatát a nihilista brit fiatalok leszaromságával. Erre tökéletes példa ez a mostani lemez, ami sorrendben már az ötödik, és általában ezekben a brit gitárzenekarokban ennyi lemeznyi izgalom nem szokott lenni. Itt viszont van, konkrétan tele van az album kezdeti visszakacsintásokkal (White Onions), monstre középtempós menetelésekkel (Exits), instant dance-punk slágerrel (On the Luna), sőt még egy afrohouse-os próbálkozás is van rajta (In Degrees), illetve egy Underworld-utánhallás (Sunday). És mivel a Foals állati jó zenészekből áll, ezek a számok sokkal többek szimpla stílusgyakorlatoknál.
Fogalmam sincs a Foals tagjai miben vannak évek óta, de hogy az ötödik albumra - ami ráadásul csak az első rész ugyebár - ennyi fantasztikusan kreatív, élettel és érzelmekkel teli, mégis könnyen fogyasztható szám került fel, az azért meglep. Talán tényleg az van, hogy ez a zenekar egészen egyszerűen nem tud annyira új irányba elindulni, hogy az ne legyen biztosan minimum vállalható. Ezt a 10 számot meg tényleg nagyon ajánlom azoknak is, akiket elriaszt a brit indie bármilyen kontextusban, mert ez már rég sokkal több annál. (sajó)


Nemcsak a tavalyi évem, de életem egyik legjobb koncertélménye volt Mark Kozelek, vagyis Sun Kil Moon tavaly októberi budapesti fellépése: Kozelek felvételről is szórakoztató, de láthatóan akkor tud igazán kibontakozni, amikor élőben folyamatosan cinikus megjegyzéseket tesz a közönségre.
Ezt csak azért emlegettem fel, mert ezen a koncerten többek közt az is elhangzott, hogy nagyon szereti a $uicideboy$-t, akik éppen tavaly adták ki első stúdióalbumukat I Want To Die In New Orleans címmel. Kozelek ezen a ponton megjegyezte, hogy ennek hatására a következő albumának az lesz a címe, hogy I Also Want To Die In New Orleans, amin mindenki jót nevetett. Aztán kijött az album, és tényleg ez lett a címe.
A formula nem változott semmit, Kozelek zenéje még mindig abból áll, hogy gitározik és összevissza beszél bármiről, ami eszébe jut, ezt pedig ebben az esetben a Dirty Three dobosa, Jim White és az utolsó Bowie-albumon közreműködő szaxofonos, Donny McCaslin egészítik ki. A különbség annyi, hogy míg mondjuk a Benji esetében ez csak ránézésre tűnt értelmetlennek, itt tényleg nem vezetnek sehova a számok, végig teljesen úgy érzi az ember, mintha egyenesen Kozelek agyába került volna be.
Ezen az albumon az ember tényleg csak egy cinikus öregember kószáló gondolatait hallgatja másfél óráig, ami valószínűleg még a rajongók közül is sokak számára lesz kiábrándító, de az a tavalyi koncerten is bebizonyosodott, hogy Kozelek pont az az arc, akitől még ezt is el lehet viselni. (flachner)

 
Mindig is meg voltam arról győződve, hogy a texasi White Denim az egyik legalulértékeltebb amerikai rockzenekar, akiket néha-néha körbeimádott a sajtó, aztán szépen el is feledkeztek róluk. Pedig a White Denim egy állati érdekes zenekar, mintha egy csomó jazzkonzis kisvárosi srác garázsrockot akarna játszani, de egyszerűen túl képzettek hozzá, ezért egészen formabontó dolgokat visznek egy csomó elhasználtnak hitt témába. Az más kérdés, hogy ez nem mindig elég egy jó lemezhez.
Talán éppen azért nem futott soha be a White Denim, mert a kezdeti energikus garázsrockos időszak után rájöttek, hogy tudnak ennél százszor komplexebb dalokat is, és ha ennyire nem megy a nagy áttörés, akkor menjenek el teljesen a falig. Ezért is érzem sokszor úgy, hogy a 2013-tól érkező White Denim-dalokat inkább úgy kell hallgatni, mint amikor az ember otthon felrakja a faterja jazzlemezét, és nem úgy, hogy csak nyomkodjuk a telefonon a Spotify-t.
Ilyen szempontból a Side Effects is egy szórakoztató, totál megborult album, a szokásosan erős groove-okkal, jó sok jammeléssel, de ha ütnének se tudnék egy számot felidézni a sokadik hallgatás után sem. Ez a lemez is pont olyan, mint a White Denim életműve. Az ember akkor hallgatja, ha tényleg külön zenét akar hallgatni és figyelni, de rövid távon elég fárasztó tud lenni. (sajó)


William Basinski azóta megkerülhetetlen alakja a kísérletezős ambientnek, hogy a kétezres évek elején a négyrészes The Disintegration Loopson megörökítette a saját korábbi kazettáinak fokozatos pusztulását, de azóta is folyamatosan feszegeti a műfaj határait.
Ez tökéletesen látszik az On Time Out of Time esetében is, az album alapját ugyanis két, 1,3 milliárd évvel ezelőtt összeütköző fekete lyuk hangjai alkotják, amit a LIGO névre hallgató gravitációshullám-detektor rögzített. Az album két vizuális művész, Emelina Domnitch és Dmitrij Gelfand megrendelésére készült el két installáció kísérőjeként, de önmagában is rettentően érdekes, főleg ha az embert kicsit is érdekli a világűr.
A negyven perces On Time Out of Time általában pont annyira nyomasztó, mint egy fekete lyuk, de helyenként éteribe csap át, az albumot záró 4(E+D)4(ER=EPR) pedig a 2814-et idéző megnyugtató, de kicsit mélabús hangzással hozza el a katarzist. Basinski szinte teljes munkásságához hasonlóan ez az album sem való mindenkinek, de ha valaki éppen csillagokat bámulva szeretne disszociálni szűk egy órán át, akkor ezzel az albummal nem nagyon fog mellélőni. (flachner)


A 2016-os Dreamless óta elég nagy változáson ment keresztül a Fallujah, a gitáros Brian James és az énekes Alex Hoffmann is kiléptek a zenekarból. Hoffmannt sikerült pótolni, Anthony Palermo érkezett a helyére, James helyére viszont nem jött másik gitáros, úgyhogy az Undying Lightot négyen vették fel.
Az első, és legfontosabb különbség egyértelműen Palermo hangja, a korai metalcore cuccokra emlékeztető magas üvöltés ugyanis Hoffmann mély hörgésének szinte tökéletes ellentéte. Ez elég izgalmas változás, hiába tűnt el szinte teljesen az előző album kísérletezése, emiatt mégis sikerült egészen újszerű hangzást előhúznia a zenekarnak.
Ezen felül egyébként sok meglepetés nem éri az embert, a Fallujah minden tagja iszonyatosan tehetséges zenész, amit ezúttal is lehet érezni, de a recept továbbra is nagyjából ugyanaz. Az egyértelmű, hogy a zenekar megsínylette James távozását, a gitár nem annyira markáns, mint mondjuk a The Flesh Prevails-en volt, és egyik szám sem szed szét annyira, mint amennyire a Fallujah-tól megszokhattuk.
Az Undying Lightot emiatt sokan nem fogják szeretni, de így is bőven vannak rajta izgalmas számok, és ha valakinél bekattan a lemez, akkor ugyanolyan nehezen fogja megunni, mint a korábbi albumokat. (flachner)


Nem sok esélyt adtam egy olyan zenekarnak, amelyiknek az egyik névadója John Lennon fia, a másik pedig egy saját zsenijét nehezen kordában tartó basszusgitáros. A The Claypool Lennon Delirium elsőre és még sokadikra is egy viccprojektnek tűnik, de a South of Reality elszállós, utazós zenéje bonyolultságában is remek popalbum.
Les Claypoolt leginkább az 1990-es években indult Primusból lehet ismerni, felismerni meg az egyedi, a basszusgitárját végigtapogató, ütögető, simogató funkjáról és az infantilis, rajzfilmfigura-hangjáról, amivel képes minden dallamot agyonnyomni. Nem nagyon lehet megférni mellette, így elsőre elég fura, hogy pont a Beatles-isten fiával, a poposabb vonalat nyomó Sean Lennonnal állt össze. A 2016-os albumuk még eléggé billegett is, mintha több zenekar demózott volna a Monolith of Phobos-on. Ehhez képest a South of Reality már egy kiérlelt progresszív rock és pszichedelikus rock album. 
Lennon nem nagyon tudja letagadni a családi gyökereit, simán átveszi a késői, már elborultabb Beatles dallamvezetési megoldásait, de ezeket aztán rendszerint szépen ki is csavarják, és valami Pink Floyd-os, elszállós témába csomagolják. A Pink Floyd, King Crimson megkerülhetetlen hatás, és a pszichedelikus rock űrutazós toposza is megjelenik több számban is, a rakétakísérletekben utazó és okkultizmusban nyomuló Jack Parsons például egy külön számot is kapott. Claypool és Lennon saját stílusa is felismerhető marad, de most elég jól sikerült összesimulnia a két multiinstrumentlistának. Ugyan elég sok rockzenei klisét, kiszámítható gitárszólót, szintiprüttyögést elsütnek, de minden számban van egy-egy olyan megoldás, basszusfutam, vokális összekötés, alteros gitár sound, ami miatt izgalmas marad a lemez. Ha egy Hold-Föld közötti távolsági útra nem is tenném be végtelenítve ezt a lemezt, van annyira szórakoztató, hogy egymás után négyszer-ötször végighallgassam. (fehér j.)


Érdemes követni a Triple Crown kiadót, mert egy rakás egészen izgalmas zenekart kezdtek el összegyűjteni a klasszikus emo, a posztrock, poszthardcore és a poppunk közös halmazából, mint a Tiny Moving Parts vagy a Sorority Noise, akiknek köszönhetően már egy ideje revivalről kezdtek el beszélni a '90-es évek emójával kapcsolatban, és ebbe tökéletes beleillik a nashville-i Free Throw is. Érzelgős szövegek, hol lágy, hol ordibálós ének, itt-ott felbukkanó matekos gitártémák, akusztikus gitárral találkozó zúzós kiállások, és úgy általában meglehetősen tömény a Free Throw zenéje, még ha el is lehet intézni annyival, hogy ""ja, ilyen zenék voltak az Amerikai Pite-filmekben is"".
Ez amúgy igaz is, de az MTV-s gumipunk is már 20 éves, szóval eljutottunk oda, hogy annak a zenei világnak a hagyatéka újraértelmeződik a 2010-es évek végén. A Free Throw pont ilyen, még ha ez az új nagylemez az én ízlésemnek már nagyon-nagyon csöpögős még úgyis, hogy tele van klasszikus érzelmesen halk-dühösen hangos-érzelmesen halk felépítésű dalokkal. Csak valahogy most az érzelgősséget sikerült a kelleténél jobban túltolni, pedig van egy-két olyan klassz hardcore-osabb rész, hogy csak fogom a fejem. Az én ízlésemnek ez az album pont kicsit elrontotta az arányokat, de még így is vannak benne jó momentumok. (sajó)


Scarlxrd kétségtelenül az aktuális rapszíntér egyik legizgalmasabb alakja, aki kiválóan boronálta össze a trapzenét a metállal, élőben pedig pont emiatt őrületesen jó bulikat csinál.
A hihetetlenül energikus brit rapper az elmúlt pár évben ontotta magából az albumokat, a márciusban megjelent INFINITY a hetedik lemeze az elmúlt három évben, ami egészen elképesztő.
Belegondolva mondjuk annyira nem meglepő, hogy képes ilyen iramot diktálni, mert a számai eléggé egy kaptafára készülnek, de Scarlxrd zenéje van annyira egyedi, hogy ez egyáltalán nem lesz zavaró. Az INFINITY helyenként megpróbál több lenni a kiabálós trapnél - a HEAD GXNE például egy elég király oldschool rapszám, a DEMXNS & ANGELS meg egy meglepően érzelmes dal -, de közben megvan rajta az a hangzás is, ami miatt Scarlxrd be tudott robbanni. 
Az egyetlen baj talán az ezzel az albummal, hogy hiába jó elejétől a végéig, nincsenek rajta olyan igazán kiemelkedő számok, mint a we waste time FADED, a Heart Attack vagy a Lies Yxu Tell, de az biztos, hogy így is simán szét lehetne rá bontani egy koncerttermet. (flachner)


Én nem tudom, mi van a skandináv félsziget levegőjében, de valami fura dolog biztosan, mert teljesen egyszerre jelent meg egyazon műfaj három levitézlett alapcsapatának új lemeze. A műfajt valami rejtélyes okból melodikus death metálnak nevezik, ami azért vicces, mert ezek az együttesek kábé olyan távolságra vannak az egyik irányba a death metáltól, mint amennyire a másikba a house-tól. A műfaj a kilencvenes évek közepén kezdte Skandinávia felől meghódítani a világot, és az In Flames, a Soilwork és a Children of Bodom (meg a rengeteg közben létrejött követőjük) nagyjából 2000-re jutott a csúcsra, hogy aztán még jó pár évig ellovagoljanak az akkori sikereik hátán. De azóta, és ennek majdnem húsz éve, igazán számottevő lemezt egyikük sem adott ki. Most meg mindhárman új albummal jelentkeztek, és mindhárom jobb, mint amit várni lehetett volna, miután jó tíz éve talán már mindenki lemondott arról, hogy ezek a nevek újra jelenteni fognak valamit.
De a háromból is messze kiemelkedik a finn Children of Bodom új albuma, a Hexed, ami eddig simán az év metállemeze, de ezt az infót azért csak úgy lehet értelmezni, ha hozzátesszük, hogy idén eddig még egyetlen igazán jó mettállemez se jelent meg. A Hexed úgy kezdődik, mintha valami brutális közlekedési dugó miatti késés után csak a felénél kapcsolódnánk be egy koncertbe, akkor, amikor már túl vannak a bemelegítésen, a tiszteletkörökön és a megszeppenésen, és már igazán beindult mindenki. És végig így is folytatódik: a Hexed egy pillanatra se ül le, olyan energikus az egész, mint egy kocsmai verekedés; kábé olyan érzés végighallgatni, mint kiülni az erkélyre csúcsidőben a vonatsínek mellé, csak itt miközben kirázza a fogunkat a dübörgés, nem mellesleg iszonyú emlékezetesek a dalok. Mert azért persze ez a lényeg, gyors lemezt írni mindenki tud, de a Hexed annyira tele van ötletes gitárriffekkel és baromi kreatív billentyűs témákkal, és ki tudja, milyen samplerekkel létrehozott dallamokkal, hogy az egyáltalán nemcsak a kihalófélben lévő dallamos deathbe tud új életet lehelni, de bármilyen együttes bármilyen műfajban büszke lehetne erre a változatosságra és leleményességre. (Kovács Bálint)


Aki nem érti, hogy lehetett ezt a műfajt valaha is melodikus death metálnak nevezni, az hallgassa meg a svéd Soilwork új, a másik kettőnél valamivel korábban megjelent lemezét, vagy rajta a legfülbemászóbb számot, a Stålfågelt, és akkor végleg, egy életre összezavarodik, hogy mi köze ennek a slágeresen simogató dallamgyárnak a belezős death-hez.
A Stålfågel mondjuk nemcsak a lemez, de kábé az évtized legtapadósabb metáldala, a műfaj Britney Spearse, a skandináv death Lady Gagája. És részben ez az, amitől a Verkligheten meglepően emlékezetes tud lenni, mármint nem feltétlenül a fülbemászóság, hanem az a változatosság, ami révén ez a szinte a popzene felé kacsintgató szám is felfért a lemezre: a Soilwork olyan szabadon vegyíti a keményebb, kétlábdobos alaptémákat a heavy/power metálos kilengésekkel, a szinte már visszataszítóan dallamos éneket a karcosabb vokállal, hogy ez a „minden belefér, és mindennek az ellenkezője is” szellemiség, pláne az amúgy elég sok, jól eltalált témával kiegészítve, baromi szimpatikussá teszi a lemezt. (Kovács Bálint)


A műfaj zászlóvivője és még mindig legnépszerűbb együttese, az In Flames új lemezével az a baj, hogy elég jó rajta a zene. És így az ember újra meg újra felteszi, csak mert annyira visznek magukkal a nem túl bonyolult, de fogós riffek. Hogy aztán újra meg újra szembesüljön azzal a néhány gyakorlatilag hallgathatatlanul szirupos, giccses, gejl számmal (pl. a Follow Me-vel vagy az In This Life-fal), amitől sikítva törölné is a lejátszójáról az egészet, ha nem jönne utána megint egy két remek, húzós dal. És aztán a végére sajnos kiderül, hogy ezek vannak többségben, szóval ha nem vigyázol, megint benyomod a lejátszást, és ugyanez megismétlődik elölről.
Anders Fridén énekes ma már úgy énekel, hogy az végig a szakadék szélén tartja az In Flamest: ha az együttes alátesz egy pár olyan jól kitalált, következetesen és izgalmasan végigvezetett témát, mint mondjuk a We Will Remember közben, akkor azt remekül kiegészíti, de ha leül a zene, akkor rögtön az az érzésünk, hogy valahol túl közel kétségbeesetten nyávog egy magára hagyott kölyökmacska. Kivéve, hogy ebben semmi cukiság nincsen. Mondjuk az az egy az, ami pont nem is hiányzik erről a lemezről. (Kovács Bálint)


Ivan & The Parazol: Menő amerikai stúdió ide, sokadik lemez oda, sajnos nekem már kicsit fáradtak az új lemezek számai, és több olyan pillanat is van, amikor beugrik, hogy nekem ez túl öreges. Azok után, hogy egyébként a zenekarral készült podcastben még úgy éreztem, hogy ez egy erős anyag, azonban sokadik hallgatás után kijöttek a problémák. Értem én, hogy maga a műfaj is régi amerikai klasszikusokból meg magyar beatkorszakból táplálkozik, de két számot kivéve, semmit olyat nem hallottam ezen a lemezen, amit ne hallottam volna már ezerszer. Pedig az album nyitószáma állati jó, és teljesen átjön rajta, hogy ez mennyivel személyesebb. Éppen ezért tűnik annyira üresnek és csak tisztességes iparosmunkának az album többi száma, mert a nyitódal annyival őszintébb a többinél. Az Orchidot kivéve sajnos semmi egetrengetőt nem érzek a mostani új lemezen. Zene itt. 
Sör és Fű: Öt évvel ezelőtt az Enter The Séf albummal került a radarra igazán a SÉF, akik kicsit az AKPH hagyatékát vitték tovább valamivel modernebb, de tradíciókövetőbb köntösben. Az azóta kétfősre szűkült rapcsapat a kezdeti kísérletezőbb vonal után egy stabilabb alapú, agyalósabb stílusra váltott, az évek múlásával sokat mélyebbé vált a szöveg, a zene pedig jobban letisztult, és ennek a folyamatnak az eredménye most az M45 album, aminek néhol tényleg olyan feelingje van, hogy akár 2002-ben is kijöhetett volna. Zene itt.
Lil Frakk: Itthon a trapszcéna egyelőre inkább csak érdekes, mint jó, és valahogy pont ez a kettő közé esik Lil Frakk és D. Koms közös lemeze. Jó durva basszusok, rengeteg vokáltorzítás és autotune, és pár egész jópofa sor jellemzi a Brokas c. lemezt, és ugyan vannak rajta pillanatok, amik kiemelkedően erősek (az M1 c. szám például Krúbi tök erős verzéjével), szövegileg annyira infantilis az egész, hogy inkább tűnik egy nagyon faszán hangszerelt hülyéskedésnek, mint komoly hiphop anyagnak. Félreértés ne essék, simán be lehet rakni a kocsiba döngetni, vagy ki az ablakban az idegesítő Airbnb-sek irányába, és Lil Frakk itt-ott baromi jól elkapja a flow-t, de azért szövegileg és szövegtechnikailag azért lenne még hova fejlődni bőven. De kezdésnek ez bőven ígéretes. Zene itt.
Disco Nap: Háromszámos bemutatkozó EP egy csak lányokból álló hálószobapop-pychrock zenekartól. Zene itt.
Marmunsk: Nagyon hangos, nagyon kemény akar lenni, de valahogy mégis kicsit súlytalanul szól az egész. Simán elhiszem, hogy élőben tökre működik, de nekem a lemez túlnyomó része hunglishos keménykedésnek tűnik. Bezzeg a bónuszként rákerült egyetlen magyar nyelvű dal simán kiemelkedik az összes többi közül. Zene itt.
Buzi Kisfiúk: Fogalmam sincs, mit kéne írnom a Buzi Kisfiúk Kurva Anyád Fidesz című nagylemezéről, de mindent elmond, hogy amikor meg akartam osztani, akkor a Facebook letiltotta a posztot. A Tiltsanak ki című szám amúgy elég vicces. Zene itt.

(Borítókép: Joe Scarnici/Getty Images for Spotify)
"
560,kultur,"Bari Károly jelentős képviselője a magyarországi cigány irodalomnak, Kossuth-díjas költő, műfordító, néprajzos. Az ő cigány népdal-gyűjtéseiből szemezgetve, illetve az ő verseit megzenésítve áll össze hamarosan az a zenei repertoár, amely egy induló roma kulturális projekt gerincét képezi. Az ötletgazda Somnakaj Produkciós Iroda előadásaiban kiemelt szerepet szán a hátrányos helyzetű roma gyerekeknek.
A szervezők célja, hogy több, a hagyományokat felölelni képes területet ötvözzenek, annak érdekében, hogy az autentikus kultúra visszatanítható legyen a cigány közösségek számára. A kiválasztott versek feldolgozásainak alapját autentikus népzene adja, hagyományos hangszereken (kanna, kanál, hegedű, bőgő, esetleg perka) megszólaltatva, de arra is törekedve, hogy a hangzás igazodni tudjon a mai fiatalok modern ízlésvilágához.
A dalokat előadó zenekar tagjai 8-14 éves gyerekek lesznek, akiket részben meghívásos alapon, részben nyílt castingon választanak majd ki. A Somnakaj Produkciós Iroda azt tervezi, hogy a dalokat stúdióban rögzítik, majd kiadják a felvett hanganyagot, illetve egy országos iskolai turné is kilátásban van."
561,kultur,"A Blackpink nevű dél-koreai popcsapat legújabb dala, a Kill This Love letarolta a Youtube-ot, ugyanis egy nap alatt több mint 56 milliószor nézték meg. Persze már ez a sokkoló szám is a múlté, a videó két nap és 14 óra alatt elérte a 100 milliós nézettséget, és ezzel megdöntötték a Gangnam Style előadójának rekordját, Psy Gentleman című slágerének ehhez a szép kerek számhoz négy napra volt szüksége.
A rekord apropóján a BBC össze is gyűjtötte, hogy mi a sorrendje azoknak a daloknak, amiket a legtöbbször néztek meg 24 óra leforgása alatt. Ez lenne a toplista:
A Blackpink egyébként egy viszonylag új K-pop együttes, 2016-ban alakultak, és ebben az évben adták ki első albumukat, a Square One-t. A legnagyobb sikerüket a videómegosztón eddig Ddu-Du Ddu-Du című slágerükkel érték el, ez volt ugyanis a legtöbbször meghallgatott K-pop szám.
"
562,kultur,"György István kilencvennégy éves volt, halálhírét a Magyar Filmművészek Szövetsége hétfőn közölte az MTI-vel.
György István pályafutása során 204 rövidfilmet, illetve hosszú ismeretterjesztő és dokumentumfilmet, 4 rövid játékfilmet és 3 játékfilmet készített. Filmjei közül 36 részesült külföldi és magyarországi fesztiválokon elismerésben.
György István 1953-ban diplomázott filmrendezőként a Színház- és Filmművészeti Főiskolán. Több novellát is írt, amelyeket elsősorban a rádióban olvastak fel. Andrej Rubljov ikonfestőről 1972-ben könyvet írt, ami a Képzőművészeti Kiadó gondozásában magyar, lengyel, és francia nyelven jelent meg.
            
Vezetésével – Gerhardt Pál és Markos Miklós rendezővel – 1958-ban hozták létre a Balázs Béla Filmstúdiót. 1960-ban szervezte meg az első hazai filmfesztivált, a rövidfilmek seregszemléjét, amely Miskolc városnak három évtizedig az egyik legfontosabb rendezvénye volt. Ezért megkapta a Miskolc Díszpolgára címet."
563,kultur,"Több mint 16 ezer olvasó kedvelte vagy osztotta meg a legjelentősebb brit lap, a The Guardian cikkét a Magyar Állami Operaház legutóbbi ellentmondásos ügyéről. Ókovács Szilveszter igazgató ugyanis egy jogvita miatt arra kérte a szereplőket, írjanak alá egy nyilatkozatot, amelyben vállalják, hogy ""identitásuknak elválaszthatatlan részét képezi az afro-amerikai eredet és tudat"". Az ügyre az Index cikke nyomán figyelt fel a The Guardian. 
A cikk beszámol arról a jogvitáról, amely a jogörökösök és az Opera között már tavaly is fellángolt: a darabot a jogörökösök rendelkezése szerint csak fekete énekesekkel szabad bemutatni, de az Opera fehér színészeket állított színpadra, mert - talán egy tévedés miatt - olyan szerződést tudtak aláírni, amelyből kimaradt ez a kitétel. Idén, úgy tűnik, engedély nélkül újra játsszák az előadást, ehhez kötődik Ókovács mostani ""manővere"".
Shaun Walker, a The Guardian Kelet-Európa-szakértő szerzője - aki könyvet írt Putyin Oroszországáról - ""Bizarr hírek a Magyar Állami Operaházból"" kommentárral osztotta meg a cikkét a Twitteren. A cikk Facebook-megosztásán jelenleg kétezer lájk és csaknem 650 komment van, és ezer ember osztotta tovább a posztot."
564,kultur,"A több mint 20 nyelvre lefordított, irodalmi Nobel-díjra felterjesztett A feleségem története című regény alapján Enyedi Ildikó írta a forgatókönyvet, és természetesen ő ül majd a rendezői székbe is. Az 57 napot felölelő munka legnagyobb része hazánkban zajlik majd: a belső felvételeket a Filmalap MAFILM Igazgatóság fóti stúdiójában rögzítik, míg a Párizsban játszódó külső jeleneteket Budapesten veszik fel.
Kamaszkorom nagy felfedezése volt ez a regény. Az a gazdag, Ezeregyéjszaka-szerűen dús, titokzatos világ, amelyben Störr Jakab, ez a szeretnivalóan, fájdalmasan becsületes hajósember mozog, nem csupán dekoráció. Épp ez által, elemi módon, az érzékeinken keresztül értjük meg az élet összetettségét, titokzatosságát, törékeny szépségét, megfoghatatlan, uralhatatlan jellegét. Egy szerelmi történet álarcában erről beszél a regény, és erről beszél majd ez a film is
– mondja Enyedi Ildikó.
            
Hiszem, hogy most jött el az ideje ennek a filmnek. Most állt össze az a fantasztikusan tehetséges nemzetközi alkotó- és producergárda, akik méltó módon tudják filmre vinni az emberi lelket mélyen ismerő Füst Milán méltán híres regényét, mely feltárja előttünk a szerelem titkait, a férfi és nő kapcsolatának soha meg nem oldható ellentmondásait
– tette hozzá Mécs Mónika, a film vezető producere.
A feleségem történetében Störr kapitány feleségét a cannes-i Arany Pálmás Adéle életéből ismert Léa Seydoux alakítja, a kapitány szerepében a holland Gijs Nabert láthatja majd a közönség. Fontos szerepet kapott továbbá Louis Garrel, akit Magyarországon elsősorban Bernardo Bertolucci Álmodozók című filmjéből ismerhetünk. A nemzetközi stábban számos magyar színész is feltűnik majd, a készülő alkotásban többek között Funtek Sándor, Hajduk Károly és Mácsai Pál is szerepel majd.
A magyar Inforg-M&M; Film– Mécs Mónika, Mesterházy Ernő, Muhi András –, a német Komplizen Film, az olasz Moliwood és a francia Pyramide koprodukciójában készülő film operatőre Rév Marcell, a vágó Szalai Károly, a látványtervező Láng Imola, a jelmeztervező Flesch Andrea, a VFX Supervisor Klingl Béla, a zeneszerző az olasz Teho Teardo.
A Filmalap 1,15 milliárd forintos gyártási támogatásával készülő A feleségem története a tervek szerint 2020 őszén kerül a mozikba."
565,kultur,"A Netflix vasárnap egy sejtelmes Twitter-posztot tett ki (lásd alább), amiből mindenki azt a következtetést vonta le, hogy április 17-én Homecoming címen debütál egy dokumentumfilm az énekesnőről, pontosabban a 2018-as Coachella-fellépéséről. A szolgáltató egyelőre nem árult el többet a premierről, de rajongók már készpénznek veszik, hogy ez a műsor nem szólhat másról, hiszen:
pic.twitter.com/gzR6I3atHz"
566,kultur,"A hongkongi múzeumban, ami az egyetlen olyan kiállításnak ad majd otthont kínai területen, ami az 1989. június 4-i vérengzésnek állít emléket, körülbelül 20 000-30 000 hongkongi dollárnyi (kb. 730 000- 1 100 000 forintnyi) kár keletkezett. A szűkszavú rendőrségi közlemény szerint a vandálok leverték a lakatot az épület kapuiról, sós vizet öntöttek a konnektorokba, és megrongáltak egy bútort. A felfordulást az egyik dolgozó vette észre vasárnap reggel, és azonnal értesítette a hivatalos szerveket. 
A múzeumot üzemeltető Hongkongi Szövetség a Kínai Hazafias Demokratikus Mozgalmak Támogatásáért csoport vezetőjét, Albert Hót felháborította a hétvégi rongálás, és politikai érdekeket sejt mögötte.
A tetteseknek az a céljuk, hogy a hatalom birtokosainak járjanak a kedvében.A cél egyértelmű: nem akarják, hogy a tervezett időben megnyissuk a múzeumot""
- idézte Hót honlapján a Hong Kong Free Press. A férfi hozzátette, hogy fokozzák az épület biztonságát, megfigyelő kamerát telepítenek a helyszínre, és a történtek ellenére nem látja akadályát annak, hogy tartsák magukat a tervekhez, és április 26-án megnyissák a közönség számára a tárlatot.
Hongkong még brit gyarmatként kulcsfontosságú szerepet játszott a Tienanmen téri demokráciapárti tüntetők külföldre menekítésében. A városban minden évben megmozdulásokat szerveznek a vérengzés emlékére, amelynek során a kínai hadsereg tiltakozók ezreit mészárolta le. A tüntetéseket a szövetség szervezi, és már korábban is működtettek egy múzeumot, ez 2014-ben nyitott meg egy másik helyszínen, de 2016-ban be kellett zárnia kapuit az épület tulajdonosainak kifogásai miatt. Ezt követően a gyűjteményt átköltöztették egy olyan körzetbe, ahol a maffia is aktív. (MTI)"
567,kultur,"Megérkezett az első előzetes Michael Dowse Übergáz című akció-vígjátékához, amiben a Galaxis őrzőiből ismert Dave Bautista és a Szilícium-völgyben játszó Kumail Nanjiani a két főszereplő. 
A történet röviden: egy udvarias, kedves Über-sofőr, Stu mellé utasként beül Vic, a rendőr, aki éppen egy kegyetlen gyilkost üldöz. Innentől pedig felpörögnek az események, és Stu egyszerre küzd az életéért és persze azért, nehogy bármi olyan történjen, ami miatt rossz értékelést kaphat. 
A filmet már levetítették az SXSW Fesztivál közönségének, de a hivatalos bemutatóra nyárig várni kell, a magyarországi premierje például 2019. július 11-én lesz.
            "
568,kultur,"A DC-univerzum új szuperhősfilmje, a Shazam! péntektől vasárnapig 53,5 millió dolláros (15,3 milliárd forintos) jegybevételt ért el Amerikában és Kanadában - írja az MTI. Ez sem rossz teljesítmény a százmillió dollárból (28,6 milliárd forintból) készült produkciótól, de tény, hogy a DC legutóbbi nagy sikerei nagyobb lendülettel kezdtek: a Wonder Woman 100,5 millió dollárt termelt az első hétvégéjén, az Aquaman pedig ennél is többet, egészen pontosan 137,2 millió dollárt.
A hétvége másik bemutatója a Kedvencek temetője azért így is lemaradt a Shazam!-tól. A klasszikus horror 25 millió dolláros (7,1 milliárd forintos) jegyeladásával szerezte meg a sikerlista második helyét. És ez bizony a töredéke annak, amit az Az című King-horror hozott, ennek a bevétele ugyanis 123,4 millió dollárra (35,3 milliárd forintra) rúgott a premierhétvégéjén 2017-ben.
A múlt heti listavezető Dumbo közben pedig a harmadik helyre esett vissza a maga 18,2 millió dollárjával, vagyis 5,2 milliárd forintjával.
            "
569,kultur,"A Facekookon jelentette be a Hír TV-s hatalomátvétel (vagy visszavétel) után műsor nélkül maradó Kálmán Olga, hogy saját honlapot indít Kalmanolga.hu címen. 

 Blogot, vlogot, Youtube-csatornát is indított, és a tartalmakat az új portálon gyűjt össze. 

A Kalmanolga.hu nem egy hírportál, ebből találnak épp eleget saját ízlésüknek megfelelően. A tuti biztosat sem fogom megmondani a hírekről, sose tettem. Felvetem a témákat, kérdezek. Csakúgy, mint eddig
- mondta. 
Ez a terep itt a szabad világ, én ide költöztem. De van még hely, jöjjenek velem! 
- fogalmaz a műsorvezető. 
Az oldal másfél órával az indulása után akkora terhelést kapott, hogy összeomlott - ezt szintén a Facebookon közölte Kálmán Olga. ""Az eddigi információk, amelyeket a szakemberektől kaptam, nem zárják ki a szándékosságot. Kedves hekkerek! Én is nagyon szeretlek titeket, de tényleg nincs jobb dolgotok vasárnap este???"" - írta."
570,kultur,"„Az én utam kifejezni a megfoghatatlant és gyengéd ihletet adni” – mondta legutóbbi, A Life of a Rose (azaz: Egy rózsa élete) című projektjéről Bercsényi Balázs, aki hetven ember legkülönbözőbb testrészeire varrt rövid történeteket. A tetoválások egyenként is megállják a helyüket, valódi értelmüket azonban együtt adják: egy rózsa kihajt a földből, felcseperedik, leszakítják, majd egyik kézből a másikba, végül pedig egy vázába kerül, ahol elhervad.
A magyar tetoválóművész „motion tattoo"" projektjéről azóta cikkezett többek között a BuzzFeed, a Bored Panda, az Inked Magazine, a PopSugar, a My Modern Met, valamint még számos más külföldi portál is. Az egyénen túlmutató és a legkülönbözőbb életeket összekötő projektben kizárólag magyarok vettek részt, akik korábban nem ismerték egymást, Bercsényi munkái hozták őket össze – immár örökre.
 a life of a rose 🌹
 BB (@balazsbercsenyi) által megosztott bejegyzés, Febr 14., 2019, időpont: 5:34 (PST időzóna szerint)
A résztvevők nem tudták pontosan, hogy mire jelentkeztek, menet közben derült csak ki számukra, hogy csupán egy-egy oldalt vagy pillanatot jelentenek majd egy később összeálló történetben, amelyhez szabad bőrfelületeiket adták. Az elmúlást szimbolizáló animációval a Pécsről elszármazott, spiritualitásra fogékony tetoválóművész arra próbálta felhívni a figyelmet, hogy a halál nem is olyan tragikus, mint gondoljuk. A jelenleg is külföldön tartózkodó Bercsényi Balázzsal online készítettünk interjút.

Mennyire egyedi dolog az, amit csináltál? A „motion tattoo” egy új fogalom, amit te találtál ki, vagy létezett már korábban is? 

Már létezett, nem én vagyok az első tetoválóművész, aki ilyet csinált. Viszont ez az eddigi leghosszabb ilyen projekt, az üzenete pedig rengeteget lendített a népszerűségén. 

Miért pont a rózsa? Mit akarsz üzenni ezzel a jelenettel?

A szeretet szimbóluma, könnyen értelmezhető. Mások szolgálatába állni, önzetlenül, mindannyiunk feladata kell hogy legyen. Továbbá nagyon jól tudtam vele szimbolizálni az elmúlást, amivel mi, nyugati emberek nem szeretünk farkasszemet nézni. Azt gondolom, magát a halált nem egy tragikus végnek, inkább csak egy átalakulásnak kellene tekinteni, ami valami új és csodalatos kezdete – akár egy rózsáé, akár egy emberé. 

Hogyan választottad ki, hogy kiket tetoválsz?

Az Instagramon hirdettem meg a projektet, amire hatszázan jelentkeztek, közülük pedig százan kaptak emailt az időpontok lefoglalásához, hetven szabad hellyel. Teljesen vegyes volt a csapat, volt köztük például egyetemista, pszichológus és gyorséttermi eladó is. Rendkívül felemelő volt egy ilyen sokszínű brigáddal találkozni, és adni nekik egy kicsit magamból.

Fontos volt, hogy magyarok legyenek a projekt alanyai?

Igen, mivel a projekt fő célja az volt, hogy visszatérjek a gyökereimhez, és a művészeten keresztül szimbolikusan egyesítsem egy parányi részét Budapestnek.
Hogy ütemezted be ezt a hetven embert? Mennyi időd jutott egy-egy résztvevőre?
Egy teljes hetem volt az összes tetoválás kivitelezésére. Az első napon, hétfőn, 15-en jöttek, így nagyjából 30 perc jutott mindegyikőjükre. Keddtől vasárnapig pedig minden nap 9 darab egyórás sessionnel folytattam.

Mindenki elégedett volt azzal, amit a bőrére varrtál?

Abszolút. Hihetetlen élmény volt megtapasztalni a résztvevők odaadását és rugalmasságát. Az adott volt, hogy mi kerül rájuk, a testen való elhelyezésben viszont abszolút szabad kezet adtam mindenkinek.

Hogy figyel fel valakire a BuzzFeed vagy a Bored Panda? Tettél ezért bármit is azon kívül, hogy kitaláltad és megvalósítottad a projektet?

Egy nagyon jó kis csapattal fogtam bele a projektbe, a koncepció mellett ez mindenképpen fontos szerepet játszott.

Változtatott az életeden bármit is a siker? Több munkád lett mondjuk? Vagy csak megszaporodtak az Instagram-követőid?

Nagyon pozitív visszhangja volt a projektnek minden tekintetben. Sok változáson megyünk keresztül mindannyian, de van, amelyik olyan lassú, hogy szinte fel sem tűnik. Azt gondolom, hogy az Insta-követők mennyisége nem feltétlenül függ össze a valódi sikerrel.
Számomra ez a projekt inkább egy fontos mérföldkő, és úgy érzem, elindított egy új irányba, ami tele van bizonytalansággal és izgalommal.

Hogyan lettél tetoválóművész?

19 évesen, 11 évvel ezelőtt, kiköltöztem Nagy-Britanniába, és sikerült találnom egy mosogatói állast. Ebben az időszakban találkoztam egy fantasztikus művésszel Londonban. Tulajdonképpen ő mutatott be ennek a művészeti ágazatnak, előtte egyáltalán nem terveztem sem tetováltatni, sem pedig tetoválni. Majd durván másfél évre rá hazajöttem, és teljesen átadtam magamat a szakmának. 
Hogy kerültél aztán New York-ba? Hogyan talált rád a világ egyik legsikeresebb tetoválóművésze, Bang Bang, akinek a szalonjába bekerültél ? (Keith 'Bang Bang' McCurdy olyan hírességeket tetovált, mint Rihanna, Katy Perry, Justin Bieber, Lebron James, Miley Cyrus, Kylie Jenner és Cara Delevingne.)
A kinti stúdióval kölcsönösen figyeltünk fel egymásra: elküldtem nekik a munkáimat, megtetszett nekik, és munkát ajánlottak. Én pedig megragadtam a lehetőséget, így sikerült kiköltöznöm három évre az Államokba. 

Hogyan alakult a Magyarországon kívüli életed?

Fantasztikus éveket tudhatok magam mögött, rendkívül hálás vagyok a Bang Bangnek az elmúlt három évért, de úgy érzem, az új évvel eljött az ideje, hogy a magam útját járjam, még többet utazzak, tapasztaljak, tanuljak, új projekteken dolgozzak. A Bang Banget tehát full time szinten otthagytam, de vissza fogok még járni vendégtetoválni.

Milyen sűrűn látogatsz vissza Magyarországra? Haza fogsz költözni valaha is?

Próbálok minél többet itthon lenni. Teljesen sosem szeretném elengedi Magyarországot, mert csodalatos helynek tartom, és szeretném, ha a magyarok újra elkezdenének hinni magukban, szeretnék és értékelnék egymást, azt az ősi kultúrát, ami bennünk lakik, és azt az ősi nyelvet, amit beszelünk. A hazaköltözésem mindenesetre még kérdéses, szeretnék kialakítani egy bázist, de hogy erre mikor kerül sor, még nem tudom.

Mit gondolsz, miben vagy más, mint a többi tetoválóművész?

Mindannyian mással vagyunk megajándékozva. Úgy érzem, hogy sikerült relatíve hamar arra az ösvényre tévednem, ahol kamatoztatni tudom az én ajándékomat, ami jelen esetben a tetoválás. Hálás vagyok, hogy csatornája lehetek egy magasabb erőnek, ami mindannyiunkat körülvesz.

Több hazai és külföldi hírességet is tetováltál már. Kiket?

Húha, próbálok visszaemlékezni! Itthon tetováltam például Wolfie-t, Fluor Tomit és Diazt, Dukai Reginát, Metzker Vikit, Andrót, Éder Krisztiánt, Mező Misit, Lotfi Begit vagy Kiss Tibit a Quimbyből. Külföldiek közül dolgoztam már többek között Lewis Hamilton F1-pilótával, valamint Winnie Harlow és Devon Windsor szupermodellekkel, a zenei életből pedig varrtam már például Stella Santanát, Carlos Santana lányát, Bazzit, James McVey-t és Dub Fx-et is.

Másképp viselkedik egy híres ember ilyen szituációban?

Különösebben nem. Egy kicsit talán nehezebb időpontot egyeztetni velük, eléggé be vannak ugyanis táblázva. 

Kit varrnál ki a legszívesebben?

Nem szeretek különbséget tenni ember és ember között, mert szívesen dolgozok együtt bárkivel, aki érti és érzi a mondanivalómat, hasonló frekvencián rezeg esztétikai és minden más szinten is. De ha mindenképpen említenem kellene valakit, akkor Neil Degrasse Tyson asztrofizikust vagy Elon Muskot mondanám.

Hogyan dolgozol? Mi a legfontosabb ilyenkor?

A tér, ahol vagyok. Nagyon fontos, hogy nyugodt környezetben tudjak alkotni. Kicsit olyan ez, mint amikor megszűnik körülötted az idő. Csak ott vagy a pillanatban, nincsenek zavaró tényezők. 

Beszéltél már le bárkit is tetoválásról?

Persze. Olyan ez, mint a szex: ha nincs kémia, akkor nem az igazi, akkor inkább nem kell erőltetni. 

Ha nem tetoválhatnál, milyen hivatást választanál magadnak?

Elmennék asztalosnak. Bár a kettő nem feltétlenül zárja ki egymást.
A life of a rose from Balazs Bercsenyi on Vimeo."
571,kultur,"A szerb Nikola Zivanović nyerte a 24 órás budapesti rejtvénybajnokságot vasárnap – számolt be az MTI. 
A Rejtvényfejtők Országos Egyesületének (ROE) vetélkedőjén a versenyzőknek 24 óra alatt 13 fordulóban kellett minél több logikai feladványt megoldaniuk. Az idei, 19. rejtvényfejtő maratonra 14 országból 33 versenyző nevezett be – közölte István György, a verseny főszervezője. 
A győzelmet az utolsó fordulóban szerezte meg a már négyszeres rejtvénymaraton-győztes, szerb Nikola Zivanović az angol Neil Zussman előtt. A feladványok – a nemzetközi szabályoknak megfelelően – „nyelv- és kultúrasemlegesek” voltak, így nem okozott problémát a különböző országból érkező játékosok szellemi tudásának összemérése.
A magyar játékosok közül idén hárman is a legjobb tíz között végeztek, Madarassy Pál az ötödik, Gyimesi Zoltán a 8., míg Samu Viktor a 9. lett. Ők mind tagjai annak a magyar csapatnak, amelyik a tavalyi rejtvényfejtő-világbajnokságon bronzérmet szerezett. A verseny főszervezője megjegyezte: idén ősszel Németországban rendezik meg a szudoku- és rejtvényfejtő-világbajnokságot, a világbajnokságra a magyar válogatóversenyt május 25-én rendezik."
572,kultur,"Egy békés gyarmati városban egyszer csak megjelennek a katonák, és közlik: a Központ szerint a határ túloldalán arra készülnek a barbárok, hogy egyesült erővel lerohanják őket. Bár a határ menti település lakói eddig főleg csak akkor találkoztak a barbároknak címkézett őslakosokkal, amikor különösebb konfliktusok nélkül kereskedtek velük, a fenyegetésre hivatkozva a város élete egyik pillanatról a másikra megváltozik.
Szükségállapotot rendelnek el, a hadsereg átveszi a hatalmat, a törvényes eljárásokat felváltják a brutális kínzások, a nyugodt közhangulatban pedig állandósulnak a hisztérikus híresztelések: mire készülhetnek a barbárok, milyen betegségeket terjesztenek, pontosan mennyire kell tőlük félni.
Az irodalmi Nobel-díjas dél-afrikai író, John Maxwell Coetzee A barbárokra várva című könyve március közepén jelent meg ismét magyar nyelven az Athenaeum Kiadó gondozásában. (Először 1987-ben adták ki magyarul az Európa Kiadónál Sebestyén Éva fordításában.) A barbárokra várva univerzális érvényű történet arról,
hogyan tudja a hatalom egy láthatatlan ellenség képével riogatva totális irányítás alá vonni a polgárait, és átformálni az addig megszokott hétköznapok szabályszerűségeit.
Az eredetileg 1980-ban megjelent könyv áthallásos az elmúlt évek magyar belpolitikát uraló közbeszédével is. Ha az írásról egy sör mellett elkezd beszélgetni egy kormánypárti és egy ellenzéki olvasó, valószínűleg másodpercek alatt egymás torkának fognak ugrani. Valószínűleg már azon a ponton, hogy egyáltalán nevezhető-e áthallásosnak a regény a mai magyar helyzetre.
A lendületes, pár nap alatt elolvasható szöveg – ez az eredeti fordító munkáját dicséri – egyik legizgalmasabb része a főszereplő kezdeti dilemmája saját szerepével kapcsolatban. A katonák megérkezése előtt elfognak két fosztogató barbárt, akiket halálos kínvallatás alá helyez a központból jött ezredes. A nyugdíjazás előtt álló bíró utánajár az ügynek, majd felmerül benne, hogy ez talán nem volt a legjobb ötlet: 
Ha elmentem volna néhány napra vadászgatni, amit meg is kellett volna tennem, mondjuk, egy kiruccanás fel a folyó mentén, amikor visszajönnék, lepecsételném az ezredes beszámolóját, anélkül, hogy elolvasnám, esetleg csak közömbösen átfutnék rajta, nem kérdezősködnék arról, mit is jelent a vizsgálat, mi rejtőzik a kifejezés mögött (...) Ha bölcsen így cselekedtem volna, talán most élhetnék tovább a vadászatnak, a solymászatnak, a szelíd érzéki vágyaknak, miközben várnám, hogy a provokációk megszűnjenek, a határvidéki mozgolódás megszűnjön.
A bíró vágya a mindenkori polgári középosztályé: nem akarja megváltani a világot, nem üti bele az orrát a nagypolitikába, csak tisztességesen el szeretné végezni a munkáját, hogy aztán szabadidejében a hobbijainak élhessen.
Tudja jól, hogy saját egzisztenciális harmóniáját kockáztatja ha szót emel a nála gyengébbeket ért igazságtalanságokért, de vajon
beszélhetünk-e tisztességről, amikor valaki tudva, hogy milyen aljas dolgokat művel a hatalmi gépezet, mégis kiszolgálja azt?
A hivatalnok örök érvényű lelki tusája sajnos csak rövid ideig tart, ellenben a szerző indokolatlanul sokat foglalkozik a magányos, idősödő bíró szexuális életével. Teszi mindezt ugyanazzal a nőket tárgyként kezelő, egysíkú, soviniszta beszédmóddal, amely például Michel Houellebecqet is jellemzi. Ezeknél a visszatérő epizódoknál arra gondoltam, hogy na, már megint egy idősödő fehér férfi taglalja végeláthatatlanul az idősödő fehér férfi főszereplőjének erotikus fantáziáit, vágyait, érzéseit, erekcióit és saját orgazmusához való viszonyát. Igaz, Coetzee másfél évtizeddel megelőzte ezzel a nálunk ismertebb franciát.
Miközben ezek a nemi egyenlőség szempontjából kifejezetten aszimmetrikusan tárgyalt kalandok tökéletesen irrelevánsak ekkora mennyiségben (még ha egy létező embertípus lelki világát is fejezik ki), A barbárokra várva a koloniális irodalom fontos alkotása, amely reflektál a gyarmatosítók civilizációs önképe és a gyarmatosított területeken végrehajtott borzalmas cselekedeteik közötti, mai napig nem megfelelően kibeszélt és feldolgozott ellentmondásra.
A történet középpontjában pedig leginkább az erőszak és annak különböző aspektusai állnak. A hatalom változatos módokon alkalmazhat erőszakot: feltehet például olyan kérdéseket, amelyekben már sugallja az elfogadható válaszokat, de eljuthat odáig is, hogy az ellenségeit éhezteti, kínozza és megalázza.
A nyilvánosan alkalmazott erőszak a regényben (és gyakran a valóságban) nem öncélú, hanem az elrettentést szolgálja: ha valaki a legfontosabb politikai kérdésben, az úgynevezett barbár-ügyben eltér a központi irányvonaltól, az könnyen azon kaphatja magát, hogy meztelenül, kilométerekre bűzlő szarszagba burkolva a főtér közepén kénytelen ugrabugrálni addig, amíg a körülötte álló fegyveres katonák azt nem mondják, hogy elég.
Az írás legdermesztőbb része, hogy miután különböző mendemondák alapján a tisztek és a lakosság elhitte, hogy civilizált világuk megmaradása érdekében végső háborút kell vívniuk az idegenekkel,
a békében és jólétben élő nép azt is elfogadta, hogy a biztonság érdekében minden eszköz megengedett.
Az ellenség dehumanizálása is. Kellő hecchangulatba hozva pedig a korábban békés és visszafogott polgárok is elkezdenek tülekedni azért, hogy az ellenségnek kikiáltott, megkötözött és földön fekvő barbárok hátát ütlegelhessék, mert elhitették velük, hogy veszélyben van egész életmódjuk és szokásaik."
573,kultur,"Szombaton este tragikus hirtelenséggel meghalt Zappe Gábor újságíró, szerkesztő, az Index volt főszerkesztő-helyettese – tudatta lapunkkal a család. Gábor egy budapesti kórházban, családja körében hunyt el. 47 éves volt, háromgyerekes édesapa.

Zappe Gábor 1971-ben született, négy testvére volt, édesapja, Zappe László a Népszabadság volt kulturális szerkesztője, ma is aktív színikritikus. Gábor a József Attila Gimnáziumban tanult, a Kaffka Margitban érettségizett, majd a Miskolci Egyetemre járt.
"
574,kultur,"Már Magyarországon is kapható a Saga című képregény sorozat első két kötete, ami azért különösen izgalmas, mert úgy tűnik, hogy a nagy Marvel- és DC-dömping mellett végre egyre több figyelem fordul a többi kiadó munkáira is. Ilyen például az Image Comics, amely leginkább a The Walking Dead képregényeiről ismert, de messze nem a zombis sorozat a legjobb a kiadó kínálatában, legalábbis a rajongók véleménye szerint, hanem
a Saga, egy fantasybe oltott sci-fi, amely úgy pöccinti le az űroperák trónjáról a Star Warst, mintha az egy kezdő pehelysúlyú kihívó lenne.
A Saga sztorija három főhős köré áll össze, ők Alana, Marko, és a gyerekük, Hazel. A történetük attól különös, hogy Alana és Marko két külön fajból származik, szerelmük miatt pedig folyamatosan menekülniük kell, az egész tehát nem kicsit Rómeó és Júlia utánérzéssel bír.
A klisék vegyítése helyett viszont tökéletes receptet sikerült összehoznia az író Brian K. Vaughannak és a rajzoló Fiona Staplesnek, akik lebilincselő képregényt raktak össze. Persze legyinthetnénk, hogy na még egy sci-fi, de fontos kiemelni, hogy egy sci-fi általában pont annyira jó, mint amennyire kidolgozott és jól átgondolt a benne kitalált világ, a Saga pedig ebben magasan ver szinte mindent az elmúlt pár évtizedből,
méretében, ötletességében és kidolgozottságában nagyjából csak a The Expanse regény- és tévésorozat mérhető hozzá.
A sci-fi és fantasy vegyítése, az űrháború és a rengeteg különféle megjelenő faj miatt azért óhatatlanul a Star Warshoz hasonlítják, ami nem is baj, maga az író Vaughan is megtette ezt, amikor úgy jellemezte a képregényt, mint
Star Wars, csak perverzeknek.
Ezzel pedig nem is lőtt nagyon mellé, bár nyilván nem sima koppintástól van szó. És nem is pornóképregényről, bár tény, hogy a célközönség egyértelműen a felnőtt korosztály. Ezt erősíti az is, hogy rögtön az első kötet borítójára a szoptató Alana került, a 2012-es első, angol nyelvű kiadáskor nem kis botrányt okozva.
De visszakanyarodva a Star Wars-hasonlathoz, itt nincs egyértelműen kettéváló jó és rossz oldal, és a hatalmas űrháború is inkább a háttérben marad, bár a Csillagok Háborúja hatása azért erősen érezhető rajta így is – ám remekül gondolták tovább az átvett alapokat.
Staples gyönyörű rajzai nélkül persze fele ilyen jó sem lenne a Saga, amiért nem csak a rajongók vannak oda: 2012-es indulása óta összesen 12 Eisner-díjat nyert el, amit szokás a képregények Oscarjának is nevezni.
Magyarul egyelőre az első két kötet érhető el a Pesti Könyv Kiadó jóvoltából, angolul már kilenc kötetbe foglalt 54 számnál járnak, a készítők viszont épp alkotói szünetet tartanak, és nyár közepéig biztosan nem dolgoznak az 55. számon, úgyhogy addig bőven van idő felzárkózni a magyar résszel, és bizakodni abban, hogy a többi kötet is megérkezik addig Magyarországra."
575,kultur,"A volt bíró és egyetemi tanár Schlink 1995-ben írta az egy kamasz fiú és egy volt SS-őr viszonyáról szóló A felolvasó című könyvet. A nemzetközi bestsellerré vált, 2008-ban megfilmesített műhöz hasonlóan itt is a maguk köré húzott, magányból rakott falakat feszegetik a szereplők, és a háttérben felvillannak a német történelem sorsfordulói.
Schlink számára az embereket összekötő kusza szálak, kimondásig sosem jutott gondolatok ábrázolása most is a legjobb ürügy, hogy szembesítsen a német múlttal és megpróbálja értelmezni, ami a 20. században az országával történt.
Miközben […] témáink középpontjában a jelen áll, mégis a múlt az, ami meghatároz és továbbra is foglalkoztat bennünket
– írta egy kétezres évek elején megjelent tanulmányában. 
Az Olga cselekményének központjában két réges-rég egymástól elszakadt ember áll, a címszereplő Olga és vágyakozásának tárgya, egykori szerelme, Herbert. Egyikük sem valós személy, de Herbert könnyen azonosítható egy balsorsú német felfedezővel, Herbert Schröder-Stranz-cal, aki 1912-ben tűnt el a Spitzbergákon, Olga modellje pedig egy olyan asszony volt, aki a háború után varrónőként gyakran járt Schlink egyetemi tanár szüleinek háztartásába.
Olga kislányként ""csak állni és nézni akart"", látni és érteni, ami körülötte történik, mondja hősnőjéről Schlink a regény kezdetén. Szavak nélkül élt, mert kikötői munkás apja és mosónő anyja alig beszéltek egymással és vele. Azt, hogy voltak szavai és fogalmai, az őt pesztráló szomszédasszonynak köszönhette. Amikor szülei korán meghaltak, a 19. század végi Breslauból (korábbi magyar nevén Boroszló, ma Wrocław, Lengyelország) apai nagyanyjához kellett költöznie egy pomerániai faluba.
A város után a falu, az emberek, minden idegen volt neki. Nagyanyja, aki azt is ellenezte, hogy fia szláv (bár németül folyékonyan beszélő) nőt vegyen feleségül, az Olga helyett végre rendes német nevet akart adni az unokájának, és Helgának nevezte el. A kislány sosem hallgatott rá. Magányos volt otthon, magányos volt a gyerekek között. Nem volt félénk vagy gyenge, csak többet akart tudni, tanulni és „vágyakozott másokra, akik szintén nem odavalók”. Mindkettőt megkapta. Egyedül felkészült a poseni tanítóképző felvételijére, és megismerte Herbertet, egy gazdag földbirtokos fiát.
Herbert alighogy meg tudott állni a lábán, futni akart. Kezdetben a többi gyerek is vele futott, de ő nem törődött velük. Nem volt szüksége rájuk. A futásban hamar megtalálta a végtelenséget, minden lábcsapódásban az emelkedést, abban a lebegést és abban a repülést. Türelmetlen volt az olvasásban, azt gondolta, a cselekmény vagy a gondolat gyorsabban a céljához érhetne. Nietzsche, az új német nagyhatalom divatos filozófusa
túl hamar túl nehéz lett neki, megelégedett azzal, hogy megjegyezze egy-két fordulatát és beleszője a beszélgetésbe. […] Elhatározta, hogy emberfeletti ember lesz, nem nyugszik és nem pihen, naggyá teszi Németországot, és Németországgal naggyá lesz, akkor is, ha kíméletlenséget követel meg önmagával és másokkal szemben.”
Ez a birodalmi álmok Németországa, a fénykorát és egyben végnapjait élő, gyarmati hódításokat hajszoló vilmosi császárság, ahol Herbert önkéntesként kezdi az őslakos hererók elleni délnyugat-afrikai (ma Namíbia) irtóháborúban, aztán folytatja veszélyes helyeken tett utazásokkal, ahol a hó fogságából az utolsó pillanatból megmenekülve megtapasztalja a Bismarck-életérzést.
Úgy volt ezzel, mint a Vaskancellár: mi, németek féljük Istent, és rajta kívül semmitől nem félünk a világon. […] úgy hitte, mindent megtehet, csak nem szabad magát megadnia.”
Közben Olga már tanítónő volt egy kis kelet-poroszországi faluban, Tilsit mellett. És bár Olga üresnek és bosszantónak találta a nagy szavakat, gyerekes képzelgésnek a tágasság iránti vágyat, az évek alatt hazavárta Herbertet. Elfogadta, hogy Herbert nem veszi feleségül a szülei ellenkezése miatt, és beérte azzal, hogy a hazatérés heteiben élték „erdő- és rétszerelmüket”. De
Olga többet szeretett volna Herbertből. […] Úgy látta, hogy az a szerep, amelyet ő játszik Herbert életében, hasonlít arra a szerepre, amelyet egy szerető játszik egy házasember életében. A házas ember a saját világában él, és teszi a dolgát, és időnként megtakarít egy darabot az életéből, és azt a szeretőjével tölti el, akinek nem jut rész az ő világából és dolgaiból. De Herbert nem volt házas ember.
A valóságban is létező Herbert Schröder-Stranz 1912-ban indult el expedíciójával az Északi-sarkra, a Németországot csendes-óceáni gyarmataival összekötő Északkeleti átjáró feltérképezésére. Soha többé nem tért vissza a jégmezőkről, ahogy a regényben szereplő Herbertet sem látja viszont többé Olga. A nő 1913 és 1971 között, sokszor évtizedes megszakításokkal a norvégiai Tromsø-be címzett poste restante leveleivel tartja életben Herbertet.
A düh és a semmiért odadobottság, a göröngyös boldogság elvesztése kavarog először Olgában.
A hősök valami nagy dologért halnak meg. Te semmiért. Egyszerűen megfagysz. Hogy teheted ezt? Egy üres gesztusért eldobni engem, a szerelmünket, az életünket? […] A mi életünk volt. Akkor is, ha egymás után vágyakoztunk, ha távol voltál és távolra vágytál, ha nálam voltál – boldogok voltunk. Göröngyös boldogság volt, de boldogság.”
Olga idővel megtanul együtt élni a vágyakozással, és nem érez választóvonalat, hiszen eddig is egy sokszor és hosszan távollevő Herberttel élt.
Néha olyan, mint egy tárgy, amelyet nem lehet nem észrevenni, nem lehet félretolni, gyakran elállja az utat, de a szobához tartozik, és már hozzászoktam. De aztán hirtelen rám szakad, mint egy ütés, és ordítani tudnék.”
Aztán 1914-ben kitör az első világháború, és leállítják a kutatást az eltűnt expedíció után. Bár Olga már nem reménykedik Herbert hazatérésében, a halála csak akkor lesz számára valamennyire is valóság, amikor a háborúban a fiúhoz hasonló többszázezer fiatal rohan bátran és örömmel a halába.
Anélkül, hogy Schlink módszeresen elmesélné a 20. századi német történelem sorsfordulóit, Olga szemüvegén keresztül látjuk, hogy mi történik az országgal a következő évtizedekben. A nagy háború utáni években előbb tanított, szakszervezeti tag lett, tetszett neki a weimari köztársaság nagyobb szabadsága, melyet a tanításban és nőként is megélt.
A harmincas években váratlanul megsüketült, az iskolából, ahol nem volt hajlandó fajelméletet tanítani, végre elbocsáthatták. Nem hallotta a kiabáló hangszórókat, és akkor is abszolút csend vette körül, amikor a faluját elérte a második világháború.
A feltépett arcokból nem jött kiáltás, a tankok némán törtek utat maguknak, a repülőgépek hangtalan árnyak voltak, a mozdony robbanása néma, színpompás tűzgomb volt.”
Olga szemében a messzeség, a tágasság, a sehol felé irányuló vágyakozás nemcsak Herbert egyéniségét jellemezte, hanem Bismarck hatását is egész Németországra.
A franciáknak és az angoloknak és az oroszoknak már korán megvolt a hazájuk, a németeknek csak a képzeletükben volt meg, nem a földön, hanem az égben – Heine ír erről. A földön részekre voltak szabdalva. Amikor Bismarck végül csinált nekik hazát, már hozzá voltak szokva a képzelgéshez. Nem tudják abbahagyni”
– írta egyik levelében.
Gyávának tartott mindenkit, aki gazdasági, politikai vagy bármilyen megragadható céllal palástolta az üresség utáni vágyat.
A hitleri Németországot ugyanolyannak látta, mint a régit,
csak Németországnak most még nagyobbnak kell lennie, és még több ellensége van, és még többet kell győznie. És a kiáltozás még hangosabb, hallom, pedig süket vagyok.”
Olga az ötvenes évek világát is bizonytalannak találta, az újjáépítésről és a gazdasági csodáról is azt gondolta, hogy azok túlméretezettek. Bizonyára ez gondolta volna a holokausztemlékműről és az Európai Unióról is.
Schlink saját generációjának kritikáját írja meg Olga búcsúlevelében. Ők azok a negyvenes években született kedvesen és unalmasan pöffeszkedő nagyot akarók, akik a szülők hallgatása után foglalkozni kezdtek a Harmadik Birodalom és a holokauszt kérdéskörével.
Mindig jönnek az erkölcsi ítéletekkel, a múltról és a jelenről, és annak ellenére, hogy az életük biztonságos, és semmibe se kerül nekik, hogy erkölcsösek legyenek, bátornak tartják magukat, és a bátorságukkal pöffeszkednek”
– írja a regénybeli Olga 1971-ben.
Az általa lenézett képzelgésnek és nagyságkultusznak Olga sem volt mindig képes ellenállni. Herbertet olyannak mutatta, amilyennek az magát látta és próbálta láttatni azokban a történetekben, melyeket eltitkolt közös gyereküknek mesélt. Többet értek az apát idéző meghitt percek, mint a valóság. Így Olga magát is okolta, amiért a Memeltől az Urálig húzódó német élettérről fantáziáló fiú belépett a náci pártba és az SS-be, hogy részt vegyen a szláv nyomor német pompává alakításában.
Az idős Olga gyakran sétált a város temetőiben. Szerette a sokféle sírt, mauzóleumot az egyikben, a dombhajlatot a másikban, az öreg, magas fákat a harmadikban, a pipacsokat és a búzavirágokat a negyedikben. Nem a halottaival akart beszélgetni.
Azért szerette a temetőket, mert itt mindenki egyenlő volt, a hatalmasok és a gyengék, a szegények és a gazdagok, akiket szerettek és akikről nem vettek tudomást, akiknek sikerük volt és akik kudarcot vallottak. Ezen nem változtatott a mauzoleum vagy az angyalszobor vagy a nagy sírkő. Mindenki egyformán halott volt, senki sem lehetett vagy akart már nagy lenni, és túl nagy végképp nem volt. Egymás mellett kellene feküdniük és arra emlékeztetniük minket, hogy egyenlők vagyunk, a halálban ugyanúgy, mint az életben. A halál elveszti ijesztő mivoltát, ha nem rémisztő kiegyenlítő egy különbségekkel, előnyös és hátrányos megkülönböztetésekkel teli élet után, hanem csak azt az életet folytatja, amelyben mind egyenlők vagyunk.”
Olga halála váratlan találkozás a szoborrá merevült, mindent elindító Bismarckkal és a tágasságra vágyó Herberttel.
Egy csendes élet végén a nagy csattanás – ez volt az ellenpont életének dallamához”
– írta Olga legutolsó barátja, a kedves és unalmas Ferdinand.
Bár a kritikusok sok közös pontot fedeztek fel A felolvasóval, Schlink nem akar a német bűntudat írója lenni, és elutasította az idősebb nő-fiatalabb fiú tematikával vont párhuzamot is. Olga alakjában több olyan nőt gyúrt össze, akik valamikor hatást gyakoroltak rá, és akikben az a közös, hogy ""a képességeik szintje alatt"" kellett élniük. A regény azonban nemcsak egy erős nő biográfiája, hanem szerelmi történet és egy darab történelem is. Az asszony „szélesnek” leírt vállán nyugszik Schlink egész, nagyon is törékenynek sejthető regénykonstrukciója. Neki megengedi (ami még egyetlen figurának sem adatott meg), hogy beálljon egy összességében szerencsétlen fejlődési folyamat jó oldalára. Schlink többször is elgondolkodtatja Olgát a németek fatális hajlamán, azon, hogy mindent túl nagy léptékben akarnak.
Így válik az asszony az író szándéka szerint egyfajta alapvető stabilitás megtestesítője, talán azé a makacs józan észé, ami az elmúlt évtizedekben végül mégiscsak a a német történelem szervezőelvévé vált - a világ alávetésére tett megannyi megszállott és kudarcra ítélt kísérlet után.

(Bernhard Schlink: Olga. 21. Század Kiadó, 2018. Fordította: Szijj Ferenc)

(Borítókép: Próbababák egy berlini fotóstúdióban, 1929 körül. Fotó: Imagno/ Hulton Archive/Getty Images Hungary) "
576,kultur,"Egy mumifikálódott egér is volt abban a sírkamrában, amit nemrég tártak fel Egyiptomban, számolt be a BBC. A kamrában két mumifikált emberi testet, egereket és más állatokat találtak, a falakat pedig festmények borítják, amik a temetést és mezőgazdasági munkákat ábrázolnak. 
Tomb of Tutu: 2,000yo grave containing mummified couple & animals discovered in #Egypt pic.twitter.com/yX5N5BL3nY
A sír bejáratánál egy mumifikálódott nőt és egy gyereket is találtak, a nő 35-50, a fiú 12-14 éves lehetett. Előkerültek mumifikálódott sólymok és a macskák is a sírból.
Dozens of mummified mice, cats and falcons found in an ancient Egyptian tomb dating back more than 2,000 years https://t.co/6Yo9NqujxU pic.twitter.com/ebEGSlbOnp
A sírt 390 kilométerre Kairótól délre találták meg, a Nílus közelében, Szuhág városa mellett. Szakértők szerint a kamra több mint 2000 éves, és egy Tutu nevű elöljáró és felesége nyugszik benne. A sírt októberben fedezték fel, amikor a hatóságok lecsaptak egy csempészcsapatra, akik ereklyék után kutattak. 
A sírkamra gyönyörűen van dekorálva, az egyiptomi örökségvédelem szakembere azt reméli, hogy az új felfedezés segít fellendíteni az ország turizmusát, amit eléggé megviselt az elmúlt évek politikai instabilitása. "
577,kultur,"Csak egy kereskedelmi médiaszolgáltató jelentkezett a Nemzeti Választási Bizottságnál (NVB), hogy a szombaton indult választási kampányban politikai reklámot kíván közzétenni, közölte a Nemzeti Választási Iroda szombaton az MTI-vel.
A választási kampányban a jelöltek, jelölőszervezetek népszerűsítését célzó politikai reklám televízióban, rádióban jelenik meg.
A törvény szerint a nem közszolgálati médiaszolgáltatók nem kötelesek ilyen jellegű politikai reklámot sugározni, de vállalhatják azt.
A jogszabály szerint amennyiben a közszolgálatinak nem minősülő, országosan elérhető lineáris médiaszolgáltatást nyújtó szolgáltatók biztosítani kívánják politikai reklám közzétételének lehetőségét, ezt kötelesek közölni a NVB-vel.
A nem közszolgálati médiaszolgáltatóknak szombat 16 óráig volt lehetőségük ilyen bejelentést tenni. Az NVI tájékoztatása szerint határidőig mindössze egy kereskedelmi médiaszolgáltató jelentkezett be: a Magyar RTL Televízió Zrt., amely 150 percben jelölte meg a közzététel összes időtartamát. A választási eljárásról szóló törvény szerint az EP-választás kampányában a nem közszolgálati médiaszolgáltató egyenlő feltételek mellett teheti közzé a listát állító jelölőszervezetek politikai reklámjait, közös lista esetén a jelölőszervezetek együttesen jogosultak a politikai reklám megrendelésére.

Az EP-választás kampányában politikai reklámot nem csak a kereskedelmi csatornán láthatnak majd a választópolgárok. A törvény ugyanis előírja, hogy a közszolgálati médiaszolgáltatónak is közzé kell tennie a listát állító pártok politikai reklámjait. A Duna Médiaszolgáltató Nonprofit Zrt. – a Duna Televízió és a Petőfi Rádió – naponta három alkalommal, a 6-8, 12-14 és 18-20 óra közötti idősávokban, megszakítás nélkül köteles biztosítani a politikai reklámok közzétételét. A politikai reklámokat összesen 300 percben teszi közzé a Duna Médiaszolgáltató, ezt az időtartamot egyenlő arányban kell felosztani a listát állító pártok között.
"
578,kultur,"Érdekes világban élünk, ahol az Instagramon tiltás jár egy női mellbimbóért, de ha befizetek pár eurót a berlini Fotográfiai Múzeumba, akkor végignézhetek úgy saccra száz meztelen nőt kiállított fényképeken. Meztelen nők, akik a világ különböző városaiban, Lengyelországban vagy New Yorkban vagy isten tudja hol élnek, ráadásul időben is különböző pillanatokban lettek megörökítve, a negyvenes években, vagy éppen a kétezres évek után. Segítség nélkül nehéz megmondani, hogy pontosan melyik modell hol és mikor helyezkedik el a skálán.
Mindegyik meztelen, de nem mind ugyanúgy.
A Nudes (Aktok) a berlini fotómúzeum első kiállítása, ami csak és kizárólag aktokról szól, és hiába láttam az egész tárlatot, még mindig nem hiszem el, hogy mostanra szerveztek először valami ilyesmit, hiszen annyira magától értetődő a téma, mintha mi csak ma reggel raktunk volna a Mindeközbenbe először hülyén kinéző kisállatot. A meztelenség témája, megítélése, ábrázolása azóta folyamatosan hullámzik, amióta az emberiség feltalálta a képalkotást, a 2010-es években valahogy úgy állunk, hogy algoritmusok tiltanak le művészettörténeti jelentőségű festményeket online felületeken, mert felismertek egy mellet rajtuk, miközben minden korábbinál több meztelen kép kavarog körülöttünk a neten.

Úgyhogy mondhatnám, hogy a témához fotóművészeti szempontból közelítő Nudes legalább olyan ebben a világban, mint egy oázis, ha nem lenne ugyanebben a világban elég nagy korlátoltság aktokból összerakni egy kiállítást, szinte csak és kizárólag női modellekkel, de egészen biztosan kizárólag férfi fotósokkal.

És pont három férfi fotós neve az, ami miatt egyáltalán valaki erre a kiállításra besétál: Helmut Newton, Saul Leiter és David Lynch. Newton neve magától értetődően szerepel, hiszen a fotómúzeum a Helmut Newton Alapítvány főhadiszállása is, az egész földszint az ő hagyatékából áll, a képektől a saját, iszonyatosan menő kék-ezüst Jeepjéig. Lynch miatt jönnek be azok, akiknek legfeljebb egészen marginális ismeretük van a fotográfiáról, viszont látták a Twin Peaks-et, és már most látom magam előtt a Ludwig előtt kígyózó sorokat, amikor márciusban megnyílik a budapesti kiállítása. És ott van Leiter, aki hozzájuk képest kakukktojás, és akinek a képei messze a legérdekesebbek.
Newton a hetvenes években kezdett el dolgozni, először divatfotókon, majd egyre hangsúlyosabbak lettek az aktjai. Nekem minden képéről egy kicsit Robert Crumb grafikái jutnak eszembe, mert ő is egy olyan figura volt, aki mindent alárendelt a saját ízlésének és fétisének, Newtonnál pedig ez azt jelentette, hogy magas, hosszú combú, vékony, általában erős, de mindenképpen meztelen nőket fotózott.
A Big Nudes című sorozatában néha megváltoztatta a perspektívát, alulról fotózott, amitől az alanyai hatalmasaknak tűntek, a méretüket pedig az óriási printek még tovább növelték. Sem a hagyatékban, sem a kiállításon nem igazán szerepelnek férfiak, a Nudes válogatásán csak Dolph Lundgren szerepel, ahogy Grace Jonest öleli. Newton modelljei magabiztosak, direktek, konkrétak, és esztétikusak – mindegyik lehetne egy parfüm- vagy luxusórareklám szereplője is. Newton 2004-ben, autóbalesetben meghalt, mindenesetre kíváncsi lettem volna, hogy ez a kor hogy áll hozzá, és mi lenne most a megítélése.
Imádom David Lynch filmjeit, reklámjait, klipjeit, zenéit, megszólalásait, könyveit, és egy percig sem tudok nem úgy tekinteni rá, mint egy hatalmas perverzre. Persze, mindenki, aki valaha együtt dolgozott vele, kicsit diktatórikus, de kedves, nyakig begombolt, szinte naiv figuraként írja le, ugyanakkor a filmjeit látva képtelenség lenne letagadni, hogy végigvonul a karrierjében egy motívum, hogy a nők rendszeresen tárgyiasítva, megalázva, megfélemlítve szerepelnek. Ez a motívum jelen van a Twin Peaksben, a Lost Highwayben, a Kék bársonyban, és jelen van az aktfotóiban is, amiket a kiállításhoz válogattak. A képek Los Angelesben és a Lynch második művészeti otthonának is tekinthető lengyelországi Łódźban készültek. Csak sejtem, hogy az előbbi városból valók a színes, az utóbbiból pedig a fekete-fehér fotók.
A színeken kívül a hangulatok és a szándékok is eltérőek: a Los Angeles-i sorozat olyan, mintha a filmjeiből lennének konkrét részletek, és különböző erotikus női testrészekre összpontosítanának. Newtontól eltérően Lynch inkább fentről lefele néz, vörösre rúzsozott szájra, mellekre, combokra, az egész kiállítást hirdető fotója olyan, mint egy kiragadott kép mondjuk a Lost Highwayből. A lengyel fotói viszont teljesen más megközelítéssel dolgoznak, itt a színek mellett feladta azt is, hogy felismerhető testrészeket mutasson. A modellek már nem léteznek komplett testekként, hanem csak részletenként, amikről azt is nehéz megmondani, hogy pontosan hol kezdődnek, merre végződnek, és egyáltalán, milyenek a dimenzióik. Van egy kép egy női hasról, amit addig néztem, amíg Lynch-önarcképnek nem láttam.
Saul Leiter sosem volt akkora név, mint a másik két fotós, pedig ott volt a New York-i fotográfiai élet kellős közepén a negyvenes évektől kezdve. Leiter utcai fotókat készített, és divatfotós is volt, dolgozott az Elle-nek, a Harper’s Bazaarnak, de titokban aktokat készített barátokról, szeretőkről. Leiter ezeket a képeket mind a saját lakásában lőtte, a negatívokat pedig ugyanott hívta elő, ezért csak a legközelebbi ismerősei tudtak a létezésükről.
A fotós 2013-ban bekövetkezett halála után elkezdték feldolgozni a hagyatékát, 2018-ban pedig megjelent az In My Room című album, amibe ezekből a titkos aktokból válogattak. És kellett is, mert rengeteg van belőlük, a berlini kiállításon nagyjából 100-150 képe szerepel, a legtöbb a terem közepén, egy vitrinben, rendezés nélkül. Mintha egy ember emlékei lennének ömlesztve, rendszer nélkül.
Leiter képei a közvetlenség és a mennyiség miatt lesznek a kiállítás legérdekesebb darabjai, és azért, mert nem esztétizálnak. Itt a meztelen nő nem egy istennő, vagy egy lenézett, absztrakt húsdarab, hanem egy személy, aki a szemünkbe néz, aki létezik, és akin látszik, hogy semmilyen instrukcióra nem kellett hallgatnia. Az aktjain azt is nehéz belőni, hogy pontosan mikor, melyik évtizedben készültek (a hónaljszőr léte/nemléte nem igazán segít), a környezetük pedig minden egyes képen puritán: egy ágy, egy kanapé, egy huzat, esetleg egy telefon, vagy egy mindig túlcsorduló hamutál. Az ismétlődő képek sorát egy külön szoba töri meg: a Lainesville nevű sorozatában Leiter a barátnőjével elvonult vidékre, és ott színesben örökítette meg a meztelen semmittevést a verandán. A sok nagyvárosi, kis lakásokban készült fotó után a Lainesville olyan, mintha vennénk egy nagy levegőt, és végre nyújtózkodnánk egyet.A berlini Fotográfiai Múzeum jól megoldotta, hogy a három különböző válogatás élesen elkülönüljön egymástól, de a tematikai egység végig megmaradjon, viszont egy piszkáló érzés végig megmaradhat a látogatóban: hogy ezek az aktok semmit nem mondanak arról a korról, amiben mi, 2019-ben besétálunk egy meztelen testekkel teli tárlatra. A modellek szinte csak és kizárólag nők, mintha a férfitestek nem lennének alkalmasak hasonló figyelemre. A fotósok mind férfiak, közülük kettő halott, a harmadik pedig idén lett 73 éves. Az egészet belengi egy évtizedekkel ezelőtti hangulat, mintha a Playboy megalapítása és mondjuk Madonna szexforradalma között járnánk, amikor a fotózás még nem volt mindenki számára elérhető, de az aktfotózás már kitört a specializált magazinok világából. Mondjuk az is igaz, hogy az intézményt, ahol ez a kiállítás van, múzeumnak hívják.

A kiállítás május 19-ig látogatható a berlini Museum für Fotografie-ban.

(Borítókép: Bergström Párizs fölött (Bergstrom over Paris), 1976. Fotó: Helmut Newton / Helmut Newton Estate)"
579,kultur,"Türelmetleneknek kezdem az elején: a Shazam vicces és kedves, az egyik legszórakoztatóbb szuperhősfilm mostanában, egy koncepciózusan kitalált, végigvitt, elejétől a végéig egy központi motívumot fejtegető sztorival, jó színészekkel, türelmes, jó szemű rendezéssel. Mindezek mellett rémisztő, komor, szomorú, lassan indul be, a főgonosza nehezen értelmezhető.
Ez a két mondat egyszerre létezik a DC-univerzum legújabb filmjében, és ha valaminél, itt igaz az, hogy embere válogatja, kinek melyik oldalra fog esni az értékelése. Mert a Shazam olyan mint egy nagyon cuki kiskutya, ami nagyon szeretné, ha az ember imádná. És ha egy óra után sem imádja, akkor nem adja fel. Másfél óra után sem. Közben nem tudtam eldönteni, hogy a film lett jobb, vagy az én akaraterőm gyengült el a végére. Egy nappal később szerencsére már tudom.
A Shazam a DC filmes univerzumának legújabb tagja, megelőzte már őt a gyilkos Superman, a morózus Batman, az agresszívan oké Wonder Woman, az őket összehozó, inkoherens Igazság Ligája, az Axe-reklám Aquaman, és az utóbbival indított dilivonatnak új masinisztája lett a piros köpenyes, mellkasán hatalmas villámot hordó szuperhőssel. A Shazamnak egészen biztosan hosszú évtizedekre visszatekintő tradíciója van, de ezzel sem a film, sem én nem törődök, mert az élet rövidebb ennél: a lényeg az, hogy létezik egy varázsló, aki minden erejét rázúdítja egy fiatal srácra, Billy Batsonra. Ez a sok szupererő egy leginkább mosószer-reklámfigurára emlékeztető, felnőtt hősként testesül meg (Zachary Levi), de csak akkor, ha kimondja, hogy Shazam. Igen, mint a zenefelismerő app, amiből sajnos nem csinálnak a filmben viccet, pedig annyi mindenből igen.
Index: 7/10
Metacritic: 74/100
Rottentomatoes: 92%
A legfontosabb dologból viszont nem: Batsonból lehet, hogy egy két lábon járó vicc lesz, ha szuperhős lesz belőle, de gyerekként minden, csak az nem. Kiskorában az anyja elhagyta egy vidámparkban, azóta intézetekben és nevelőszülőknél nevelkedett. Amikor először találkozunk vele, akkor éppen tőrbe csal egy kisboltban két rendőrt, hogy a rendőrautó adatbázisából kinyomozza anyja lehetséges címét és nevét. Az egyébként elég súlyos bűncselekményt megússza, de új családhoz kell költöznie, ami inkább hasonlít egy bolondok házával keresztezett koleszhoz, mint egy vaskalapos háztartáshoz. Az apuka és anyuka szintén árva volt, úgyhogy magukhoz is egy csomó árvát vettek, ott a pletykafészek Darla, a csendes Pedro, az egyetemre készülő Mary, a gémer Eugene. És ott van a nagyszájú Freddy, Billy szobatársa is, akinek a fiókjában ereklyeként ott van egy Supermanről lepattant golyó, és amúgy be nem áll a szája, ha szóba kerülnek a szuperhősök. Ők mind lesznek Batson új családja, szépen lassan, lépésről lépésre.
Észrevettétek, hogy az előző bekezdésben nincsen semmilyen fantasztikum? A Shazam egyik legnagyobb erénye, hogy néha képes elfeledtetni velünk azt, hogy egyáltalán mit nézünk, és ugyanúgy működik egy családról szóló melodrámaként, mint akciófilmként, amiben CGI-hátterek előtt kell CGI-lényeket CGI-nyalábokkal kivégezni. Ilyen is van benne, de a Shazam valahogy megértette, hogy sokkal érdekesebb az, hogy kikkel történik valami, mint az, hogy mi történik. Sokkal izgalmasabb azt tudni, hogy ki mit, és miért cselekszik, mint hogy az bitangul nézzen ki IMAX-ben. Amikor pedig pontosan tudjuk már, és bitangul is néz ki, akkor lesz a Shazam tényleg remek szórakoztatás, bár ez főleg a második felére igaz.Na de vissza a fantasztikumra: Batson úgy kapja meg a képességeit, hogy elteleportálódik egy mágikus birodalomba, amiből nekem egyből a nyolcvanas évek olyan, kicsit rémisztő fantasyjai ugrottak be, mint a Végtelen történet vagy Az aranygyermek. Egy ősi barlang, pár félelmetes szobor, és egy szakállas ember, ami mindenféle misztikumról hadovál. Batson az utolsó reménység, akit magához teleportált, mert a világ egyensúlya fog kibillenni, ha nem állítja meg a főgonoszt, és ezt csak úgy tudja, ha megkapja az ősi erőt, amit a “shazam” szó kimondásával tud aktiválni, majd eltüntetni. A szóbanforgó gonoszt Mark Strong játssza, aki néha porfelhőként ki tudja engedni magából a hét főbűnt, amik leginkább a Doom-videojátéksorozat démonjaira emlékeztetnek. Nem, én sem értem teljesen, nem teljesen értem a motivációját, a cselekvéseit, és azt sem értem, hogy miért most, az IMDb-ről kell megtudnom, hogy hívták (Dr. Thaddeus Sivana, ha valaki szintén nem tudná meg a filmből).
A főgonosz a Shazam egyik nagy gyengesége, Strong már ezerszer eljátszott hasonló figurákat, lassan már csak a ruhát kell cserélni rajta, és egy irodai széken áttolni forgatásról forgatásra, mindenhol az az intenzíven bámuló, gonosz morgó ember lesz. Nála sokkal jobb választás volt gyakorlatilag az összes gyerekszereplő és a felnőtt Shazam maga, a Chuck vagy a The Marvelous Mrs. Maisel című sorozatokból ismerhető Zachary Levi. Aki nemcsak jó választás volt, hanem tökéletes.Mert Shazam valójában egy nagyra nőtt gyerek, egy tizennégy éves srác, aki hirtelen felnőtt kezeket, nagy izmokat, golyóálló testet kapott, na meg kimenőt a személyi igazolvány mutogatása alól. Levy elszánt hősként is jól mutat, de akkor egészen remek, amikor a tanácstalan, saját képességeivel is alig megbirkózó kölyköt játssza. Igen, gyakorlatilag mintha a Segítség, felnőttem! modern, köpenyes remake-jét látnánk (annak a filmnek az egyik leghíresebb gegje kap egy utalást itt is), amiben néha feltűnnek pordémonok is.Kifejezetten üdítő, hogy a Marvelek viszonylagos egykaptafája és a DC-k komorsága után a Shazam vizuális világa teljesen másféle: egy színes, látványos, végig követhető, felfogható, értelmezhető film, ahol mindig tudjuk, hogy pontosan ki hol áll, és kit püföl éppen. Nagy erény ez manapság. És az egész David F. Sandberg rendezőnek köszönhető, aki eddig két sikeres horrorfilmet tudhat a háta mögött (Amikor kialszik a fény, Annabelle 2.) és ez a tapasztalata ezen a filmen is meglátszik. A Shazamnak vannak olyan jelenetei, amik felnőttként is ijesztőek, és erőszakosak, és nem csak az acsarkodó démonpofák miatt.
Segítség, felnőttem!, horrorfilmek, családi dráma, repkedő szuperhősök. A Shazam papíron tényleg egy nagyon bátor turmix, és én csodálkozom azon a legjobban, hogy el tudtam én is fogyasztani. És hogy megválaszoljam az cikk eleji dilemmámat: a film lett jobb a végére."
580,kultur,"Nemrég megjelent az Ivan & The Parazol negyedik nagylemeze, amelyet a Los Angeles-i EastWest stúdióban vettek fel, ahol korábban dolgozott már Elvis Presley, a Rolling Stones, a Foo Fighters és Justin Timberlake is. A Stenk Podcast legújabb adásában a zenekar frontembere, Vitáris Iván és Simon Bálint dobos volt a vendégünk, és beszélgettünk többek között arról, miért van értelme magyar zenekaroknak külföldi showcase-ekre járni, milyen volt együtt dolgozni Will Anspach producerrel, hogyan hatott a zenekarra, hogy az eredeti basszusgitárosuk helyett Deli Somával dolgoztak a Middlemist Redből, és az is kiderül a műsorban, miért haragudnak Krúbira és miért Sixxre az Indexből.

Az adásból kiemeltünk egy rövid részletet, amelyet az olvashatóság kedvéért kicsit megszerkesztettünk.


Nem unjátok még a klasszikus, vintage rockzenét, miközben a piac olyan irányba mutat, hogy döglődik a gitárzene? Nem féltek attól, hogy mire befuthatnátok nyugaton, már mindenki rapet fog hallgatni?

Vitáris Iván: A saját művészeted trendekhez igazítása a művészeted halála.

De attól nem tartotok, hogy egyszer ráeszméltek, hogy önmagatok tribute zenekara vagytok, és a tinédzsereknek már olyan lesz a zenétek, mintha apuka bekapcsolná a gramofont?

VI: Olyan dalokat kell írni, amelyeket nem ilyenek. Elmész egy Rolling Stones-koncertre, és elkezdik a Street Fighting Man-t, és az Street Fighting Man ma is, ami Molotov-koktélt, ha nem atombombát dob a közönségre.

A Rolling Stones-rajongóknak már lehet, hogy elég magasan van az átlagéletkora.

Simon Bálint: Dehogyis! Prágában a közönség 40 százaléka szerintem velünk egyidős fiúkból és lányokból állt.

Titeket egyébként nyomaszt, ami most itthon van, vagy annyira próbáltok függetlenedni ettől azzal, hogy külföldre próbáltok jutni, hogy igazából nem érdekel titeket?

SB: Ez egy nehéz kérdés, mert mi nem úgy detektáljuk a szerepünket zenekarként, hogy ilyen közéleti kérdésekre választ kelljen adni. És őszinte leszek, engem nagyon hidegen hagy a politika, nem foglalkoztatnak annyira mélyen ezek a kérdések. Inkább azzal foglalkozom, ami érdekel, és amitől jól érzem magam. A politikától nem érzem jól magam.

Viszont a Petőfi Rádió mai helyzete – amit ti gyakran fel szoktatok hozni 
– mégis csak kapcsolódik a politikához.

SB: Nem is tudom, milyen médiatörvény volt 3-4 éve, amikor jött az, hogy magyar zenekar magyar nyelven énekeljen, mi világosan állást foglaltunk, hogy ezzel nem értünk egyet. Miért ne énekelhetne egy magyar zenekar angol nyelven?
VI: Csak azt a parlament kidobta az ablakon úgy, hogy a szakmai vélemény nem sokat nyomott a latba. Én a kérdésedre azért azt mondanám, hogy érdekel a politika, és foglalkozom is vele úgy, hogy szerintem nyitott szemmel kell járnunk, és utána kell menni a dolgoknak, illetve hogy ezt mi is valamilyen módon kommunikáljuk a közönségünk felé. Akár csak egy szövegbe töltve, akár csak egy pólóra ráírva. Viszont mi nem fogunk olyan dalokat kiadni, amelyeknek az az egyértelmű szövege, hogy anyázva rappelünk. Az is egy nagyon erős fegyver, csak nekünk nem ez a célunk. Mi úgy próbálunk üzenni, hogy legyen mögöttes tartalom."
581,kultur,"Idén tavasszal is rengeteg film került és kerül moziforgalmazásba Magyarországon, de még mindig van egy csomó, ami messziről elkerüli az országot, és alternatív megoldások után kell kutatni, hogy egyáltalán megnézhessük őket. Az sem mindig segít, ha egy filmet imádnak Cannes-ban, vagy az egyik szereplője frissen Oscar-díjat kap (mindkettőre lesz példa ebben a cikkben), a moziműsorban ettől még nem találjuk meg. De ebben a listában igen.
Magyarország még nem áll túl fényesen az ázsiai filmek bemutatásában, hiába van néhány kivétel (lásd a tavalyi Gyújtogatók vagy az áprilisra tervezett Látomás), távol-keleti alkotásokat egyszerűen nem lehet magyar mozikban nézni. Akkor sem, ha éppen a nemzetközi filmes sajtó hangos tőlük, legyen szó a Long Day's Journey Into Night című drámáról (aminek sikerült átvernie a kínaiakat, és tömegek özönlöttek rá, mert senki sem tudta, hogy egy művészfilmről van szó) vagy a négy órás Elephant Sitting Stillről, vagy éppen az ezek közül talán legfogyaszthatóbb Ash Is Purest White-ról, ami egyébként a tavalyi cannes-i filmfesztiválon debütált. Az éveken át játszódó gengsztersztorit – az itthon csak filmklubokban látható, de a sajtót bűvöletbe ejtő, A bűn érintését rendező – Jia Zhangke készítette. A sztori egy Qiao nevű fiatal nőről szól, aki szerelmes egy helyi maffiózóba. Amikor két banda összecsap, a nő a levegőbe lő egyet, ezért öt év börtönt kap. Amikor szabadul, megpróbálja megkeresni a férfit, hogy ugyanott folytassák, ahol abbahagyták. Zhangke az évek múlását pedig nemcsak azzal mutatja meg, hogy a ruhák mások, hanem a film nyersanyaga is változik: ahogy az évek telnek, a rossz minőségű DV-kameráktól a csodaszép 35 mm-es filmig.


Mel Gibson finoman szólva megosztó figura. S. Craig Zahler rendező (Csontok és skalpok, Brawl In Cell Block 99) ugyancsak megosztó figura. Sőt, Vince Vaugh színészként szintén megosztó figura. Amikor ez a három ember összeállt, hogy elkészítsen egy szándékosan megosztó, taszító, erőszakos filmet, akkor azt azért látni kell, főleg, ha egy két és fél órás rendőrsztoriról van szó. A csodálatos című Dragged Across Concrete (Végighúzva a betonon) olyan, mintha az ötvenes-hatvanas évek erkölcsileg és világnézetileg megkérdőjelezhető rendőrfilmjeit ültették volna át a 2010-es évekre, a műfaj nagy közhelyeivel. Gibson játssza a kiöregedett, megkeseredett zsarut, akit a fiatal társával együtt (Vince Vaughn) kipenderítenek a rendőrségtől, ezért alászállnak az alvilágba, hogy megkapják méltó jussukat. Nyilván nehéz kérdés, hogy lehet-e élvezni egy olyan filmet, amiben Gibson a főszereplő (az én megoldásom: lehet, de egy pillanatig sem szabad elfelejteni, hogy egy antiszemita, erőszakos vadállat, aki néha őrült módjára viselkedett a családjával), de az nem kérdés, hogy aki Zahler előző filmjeit látta, az tudja, hogy mire vállalkozik.


A film alapjául szolgáló James Baldwin-könyv tavaly végre magyarul is megjelent, Ha a Beale utca mesélni tudna címmel, de a filmpremier elmaradt. Mindenki várta a temérdek díjat bezsebelő Barry Jenkins következő filmjét a Holdfény után, az amerikai közvéleménynek viszont a történelmi közeg, a remek rendezés és a később Oscart érő színészek (Regina King lett a legjobb női mellékszereplő) sem voltak elegek, hogy akkora legyen körülötte a felhajtás, mint az előző filmje körül. Kár érte pedig, mert Jenkins megint azzal a James Laxton operatőrrel dolgozott, akinek a Holdfény pazar, neonba és, izé, holdfénybe vesző képeit köszönhettük, csak most a hetvenes évek Harlemének melegebb tónusaival, ezért érdemes lett volna nagyvásznon látni ezt a romantikus drámát itthon, még akkor is, ha a magyar nézők híresen ódzkodnak attól, hogy olyan embereket nézzenek a mozikban, akik nem hasonlítanak rájuk.


Van valami egészen perverz a svéd Isabella Eklöf filmjében, és nem feltétlenül úgy, ahogy az elején gondoljuk. A főszereplője egy fiatal lány, Sascha (Victoria Carmen Sonne), akinek egy skandináv maffiózó szeretőjeként semmi gondja nincs az életben. Amikor a férfi odarendeli magához és a komplett gengsztersleppjéhez a török Riviérára, akkor Sascha megy. De közben a nő szemet vet egy fiatal holland turistára is, amit aztán senki sem néz jó szemmel. A Holiday pedig tele van ilyen rossz szemmel nézésekkel, de nem szabad hagyni, hogy megtévesszen bárkit a plakát, amin a fürdőruhás Sascha vérben tocsog, ez nem a Bosszú, hanem egy szisztematikus, lassan építkező alig-thriller, ami teljesen másra fut ki, mint gondolhatnánk.


Mindig tanulságos megnézni egy adott év végén, hogy mik voltak azok a filmek, amiket mindenáron Oscar-díjra szántak a készítői, de végül a gála közelébe se jutottak. Az év végével ugyanis megszaporodnak azok az amerikai presztízsfilmek, amik igaz történetet dolgoznak fel, a főszereplő valós figurán alapul, a film egy történelmileg fontos időszakról szól, és közepes-jó színészek játszanak benne. Idén az Oscar-jelölések egyik legnagyobb vesztese az On The Basis Of Sex volt, ami Ruth Bader Ginsburgről, a legfelsőbb bíróság tagjáról szól, aki a hatvanas-hetvenes években rengeteget tett a női egyenjogúságért a jog területén. Ginsburgöt Felicity Jones játssza, a férjét Armie Hammer, feltűnik a filmben Kathy Bates és Justin Theroux is, a jelölések viszont elmaradtak. Igaz, a bőven nyolcvan pluszos Ginsburg máshogy képviselte magát az Oscar-gálán, a róla készült RBG című filmet jelölték a legjobb dokumentumfilmek kategóriájában.


A Dallas főszereplőinek átnevezése után már senki nem lepődhet meg, hogy Stan és Pan neve sem egészen az, mint amit a magyar köztudat sugall, sőt, velünk ellentétben a fél világ a vezetéknevén ismeri őket: ők Laurel és Hardy, akiknek az igazi sikerük a két világháború között volt, de a második után már jelentősen megcsappant a népszerűségük, hiába próbálták vagy filmekkel, vagy élő fellépésekkel feltámasztani a show-jukat. Egy ilyen színpadi turnéról szól a Stan and Ollie, a duó leszállóágáról, amikor már a humor, a közhangulat és a két komédiás viszonya is megváltozott. Steve Coogan és John C. Reilly alakítják a két főszereplőt, mindketten, de főleg az utóbbi bőséges sminkkel, a rendező pedig Jon S. Baird (Mocsok), és az élet maga.



Pofonegyszerű a The Road Movie: egyszerűen egymás után vannak vágva a nagyrészt interneten még most is fellelhető, orosz autók fedélzeti kamerájával rögzített furcsa esetek, vagy konkrét balesetek, néha zenére, néha csak az atmoszféra zörejeivel. Annyira átlátszó a dolog, hogy a tökéletes nevű orosz rendező, Dimitrij Kalasnyikov nem is kendőzte, a végső stáblistán ott van kilistázva minden egyes videó, a film vágásánál mért megtekintések számával is. De a pofonegyszerűség nem azt jelenti, hogy rossz lenne, sőt, egymás után nézve ezeket a felvételeket egyrészt kapunk egy tiszta „krézi” lenyomatot az orosz mindennapokról, másrészt meg belénk hasíthat a felismerés, hogy nekünk egy pillanat alatt kampó lehet, ha egyszer csak a semmiből belénk száll egy megcsúszó Zsiguli. A fedélzeti kamerák képei pedig nem hazudnak, csak azt mutatják meg, ami előttük van, legyen az egy pokoli erdőtűz, vagy egy autómosóba beguruló páncélozott harckocsi.



A Vox Lux egy fiatal lányról szól, aki túlél egy iskolai mészárlást, majd popkarrierbe kezd (ebben a fázisában már Natalie Portman alakítja), de a hitelességéről mindent elmond, hogy a megjelenése után nem sokkal Sky Ferreira énekesnő az Instagramján végigment azon, hogy mennyi minden ismerős neki a történetből. A nyájas ügynök, aki egyre jobban rákényszerít rossz döntésekre. A korai videoklip, amin egy motoron kell ülnöd. És az általános depresszió. Ferreirát majdnem bedarálta a popgépezet, de sikerült megúsznia, és a Vox Lux főszereplőjének is hasonló a dilemmája. A filmet Brady Corbet (Childhood Of A Leader, illetve a Simon Killer főszereplője) rendezte, a velencei filmfesztiválon debütált, az amerikai mozipénztárak pedig nem tudtak mit kezdeni egy ilyen kuriózummal, még ha egy olyan sztár is a főszereplője, mint Portman.


Sosem jó érzés az, ha egy filmet csak úgy sutty, eltüntetnek a mozik felhozatalából. Így járt többek között az Overlord című náci zombis horrorfilm, illetve a Her Smell című, Elizabeth Moss főszereplésével készült zenés dráma. A Welcome To Marwennek egészen januárig volt magyar premierdátuma, sőt, mozikban ment az előzetese is, de aztán törölték a bemutatót, feltehetően azért, mert Amerikában hatalmas anyagi és kritikai bukás volt Robert Zemeckis (Vissza a jövőbe, Forrest Gump) legújabb filmje. Pedig a története annyira bizarr volt, hogy érdemes lett volna a saját szemünkkel látni. Steve Carrell játssza Mark Hogancampet, aki túlél egy elég súlyos kocsmai megverést, a traumát pedig úgy dolgozza fel, hogy a háza hátsó kertjében felépít egy második világháborús vágyálomra alapozó fantáziavilágot makettekből és bábokból. A még bizarrabb az egészben, hogy a film igaz történeten alapul, sőt, már készült belőle dokumentumfilm is Marwencol címmel. 

"
582,kultur,"A brit kormány globális médiaszabadság-védelmi nagykövetévé nevezte ki Jeremy Hunt brit külügyminiszter Amal Clooney nemzetközi jogászt, jogvédőt – írja az MTI.
A londoni külügyminisztérium pénteki tájékoztatása szerint Hunt és Amal Clooney jogi szakértőkből álló munkacsoportot hoz létre az olyan törvények elleni fellépés céljával, amelyek akadályozzák az újságírókat munkavégzésükben. A brit külügyminisztérium szerint az újságírók elleni erőszak tavaly szedte a legtöbb áldozatot: 2018-ban 99 újságírót gyilkoltak meg világszerte, 348-at bebörtönöztek, 60-an túszejtők fogságába estek.
Amal Clooney a brit kormány közleményében azt írta, hogy olyan új jogi kezdeményezéseken kíván dolgozni, amelyek hatékonyabb nemzetközi válaszlépéseket eredményezhetnek az újságírókkal szembeni erőszak ellen. Jeremy Hunt szerint a médiának kulcsfontosságú szerepe van a hatalommal bírók elszámoltatásában, de világszerte drákói, idejétmúlt törvényeket alkalmaznak annak megakadályozására, hogy a média beszámolhasson az igazságról.
Amal Clooney a világ legjobb jogi szakértőiből álló testület élén használja majd fel szakértelmét olyan jogi mechanizmusok kidolgozására, amelyek célja a média elleni visszaélések megelőzése és e visszaélések hatásainak felszámolása. Amal Clooney korábban autoriter rendszernek nevezte Magyarországot, és egy mondatban említette Észak-Koreával, amikor az autoriter vezetők felemelkedéséről beszélt. "
583,kultur,"Tavaly áprilisi halála előtt Tim Bergling, művésznevén Avicii új albumon dolgozott. Több, szinte majdnem kész dal is volt már, és a DJ családja úgy döntött, kiadja ezeket a számokat. 
Avicii szerzőtársai a megmaradt jegyzetek és üzenetek alapján mindent bevetettek, hogy megvalósítsák a zenész eredeti elképzeléseit, ezzel is tisztelegve emlékének – írta közleményben a Universal Music Hungary. A TIM címet viselő album júniusban jelenik meg, az első kislemez, az Aloe Blacc-kel közös SOS pedig április 10-étől elérhető.
Bergling családja az album teljes bevételét a Tim Bergling Alapítványnak ajánlja fel: a nonprofit szervezet tevékenységével a mentális betegségekre igyekszik felhívni a figyelmet, ezzel is próbálva csökkenteni az öngyilkosságok számát.
            
A készülő lemez munkálatairól videó is készült: "
584,kultur,"Egymillió forint alkotói támogatást kap a Szandi 20 című jubileumi cédé elkészítésére Kásler Miklós miniszter saját keretéből Szandi férje, Bogdán Csaba Lajos - szúrta ki a támogatottak NKA-listáját böngészve a 444.
Szandi a gyereklemezek készítése mellett politikai ügyben is bekerült a sajtóba: a 2018-as választások előtt egy videóban nevezte maximálisan hiteles embernek a Fidesz egyik jelöltjét, Varga Mihályt, közölve, ő mindenképpen rá szavaz.
Jelentős, hárommillió forintos támogatást kap ezen kívül például Molnár Tamás ""Sámánrajzok, lovasnomád, szkíta, őshagyomány"" kiállítása, épp ugyanannyit, mint a nemzetközi szinten is magasan jegyzett Söndörgő világzene-együttes a ""nemzetközi karrierjének felépítésére"", ami viszont egy öttagú együttes esetében még egyszeri útiköltségnek is elég spórolósnak tűnik.
Szintén hárommillió forintot kapott a Civitas Fortissima hagyományőrző hadi játék, amelyen annak száz éves évfordulóját ünneplik meg, hogy Balassagyarmat kiűzte a cseheket a városból. Pontosabban az évforduló és egy ugyanilyen nevű esemény már januárban megvolt, Latorcai János, az Országgyűlés alelnökének felszólalásával. Hogy a márciusi támogatás pontosan mire szól, az nem derül ki a listából."
585,kultur,"Az Index birtokába jutott egy levél, amelyet operaházi forrásunk szerint a péntek esti Porgy és Bess (magyar) szereplőinek küldött el a Magyar Állami Operaház művészeti titkára, és amelyben a következő szerepel:
Kedves Művészek, Főigazgató Úr kérésére küldjük Nektek a következő kérést. Az előadás előtt az alábbi nyilatkozat aláírását kéri tőletek színházunk vezetősége, melyet nyomtatott formában odaviszünk Nektek: „Én, alulírott kinyilvánítom, hogy identitásomnak elválaszthatatlan részét képezi az afro-amerikai eredet és tudat. Ezért is külön öröm számomra, hogy George Gershwin Porgy és Bess című operájában felléphetek.”
Forrásunk szerint minderre azért kerül sor, mert az a pletyka járja, hogy a mű jogtulajdonosai Budapestre jöttek, hogy megpróbálják megakadályozni a Porgy és Bess előadását, vagy már kezdés előtt, vagy előadás közben csapva botrányt. A levél és az intézkedés létezését megkeresésünkre Ókovács Szilveszter sem tagadta, kérdéseinkre azonban csak további kérdésekkel válaszolt, amelyekkel a jogtulajdonos kizárólag feketékből álló szereplőgárdára vonatkozó rendelkezéseit bírálja, és amelyeket a cikk végén közlünk.
A Porgy és Bessnek már a tavalyi, budapesti bemutatóját is kisebb botrány övezte, ugyanis az amerikai feketék emberi jogi küzdelmeiben is emlékezetes szerepet játszó operát Ira Gershwin, a zeneszerző testvére és a dalszövegek írója rendelkezése alapján csak fekete színészekkel szabad eljátszani. Ezt a szerzői jogok fölött rendelkező családi alapítvány igyekszik világszerte betartatni. Ez a rendelkezés figyelmen kívül hagyta, hogy Európa és Ázsia sok országában így gyakorlatilag lehetetlenné válik a mű játszása - és a benne foglalt gondolatok sem juthatnak el a nézőkhöz.
Tavaly viszont – talán egy tévedés folytán – olyan szerződés került Ókovácsék asztalára, amelyből kimaradt a híres „all black cast” kitétel, így gyorsan lecsapott az Opera a jogokra. A jogtulajdonos visszakozott volna, de már nem lehetett: négy előadást törvényesen lejátszottak, a jogtulajdonosok csak annyit tudtak tenni, hogy kötelezték az Operát, hogy a a szóróanyagokon és plakátokon szerepeljen a következő mondat: „A Porgy és Bess jelen formában történő bemutatása nem engedélyezett, és ellentétes a mű színrevitelének követelményeivel”. Minderről a bemutató idején részletesen beszámoltunk:
Ókovács már akkor, a négy előadás utáni továbbjátszást firtató kérdésünkre azt mondta: „Vannak még fegyvereink, de nem szeretném, ha be kéne vetnünk őket.” Úgy tűnik, most mégis bevetette őket. Ókovács alighanem afféle szatirikus ellenszegülésnek szánja a dokumentum aláíratását, reagálva saját korábbi szavaira: „Mi az, hogy csak fekete szereplők? A fekete egy színt jelent? Akkor határozzák meg, hogy a színskála pontosan melyik színe megfelelő. Vagy származást? Akkor hány fekete felmenő után számít valaki feketének? Vagy identitást? Akkor hány évig kell afroamerikai közösségben élni, hogy az ember eljátszhassa Porgy-t, és ne kérdőjelezzék meg, minek tartja magát?” 
Forrásunk ugyanakkor úgy véli, korántsem olyan vicces dologról van szó, mert ő úgy érzi, aki nem írja alá a papírt, mondjuk mert nem szeretne az identitásával kérdésével játszani, vagy magából bohócot csinálni, az a karrierjét, a jövőbeli munkalehetőségeit kockáztatja.
Ókovács arra a kérdésünkre nem válaszolt, ha korábban csak a négy, már lejátszott előadásra szerezték meg az engedélyeket, akkor most milyen módon játszhatják újra a darabot. A kérdéssel a Népszava korábban már foglalkozott: a lap szerint egyszerűen az a válasz, hogy nincs engedély az újrajátszásra. Persze a korábbi események ismeretében furcsa is lenne, ha a jogtulajdonos újra megadta volna az engedélyt.

A Népszava úgy tudja, a próbák is a törvény betűje szerint jogsértő módon zajlottak, fénymásolt kottákból: a kottát és annak másolását is védi a szerzői jogi törvény, és a lap úgy tudja, az eredeti, jogszerűen bérelt kottát már visszahívták az Operából. Ezt operaházi forrásunk is megerősítette, de Ókovács nem reagált a kérdésünkre. A Népszava azt a választ kapta az intézménytől, hogy „az előadások és a kották jogdíját előre kifizettük.”

Hogy mi lesz a mai előadás és aztán a későbbiek sorsa, azt egyelőre nem tudni. A hat órás kezdésig ugyanakkor mindenki elmerenghet Ókovács válaszain.
A mai nap folyamán a sajtónak a Magyar Állami Operaház Porgy és Bess előadása kapcsán megküldött információkra a intézményünk egy költői kérdéscsokorral kíván reagálni, aminek megválaszolását az olvasókra bízza. Ezért kérjük tisztelettel lehetőség szerint azok betűhív közlését.
1.      Lehetséges-e ma a felvilágosult Földön, hogy embereket származásuk és/vagy bőrszínük alapján különböztetnek meg Auschwitz, Martin Luther King és hutu-tuszi népirtások után?
2.      Milyen szín a „fekete” (all black cast) a Pantone skálán?
3.      Milyen származás a „fekete” (all black cast), és miféle jegyek, netán géntérkép alapján kell igazolni?
4.      Barack Obama egyik nagyszülője „fehér” volt: helyesnek tartaná, ha ő fellépne a Porgy és Bessben? Egyáltalán megtehetné?
5.      Dumas és Puskin egyik nagyszülője „fekete” volt: helyesnek tartaná, ha ők nem léphetnének fel a Porgy és Bessben?
6.      George Gershwint, Amerikába vándorolt ukrán zsidócsalád sarját ma nem engednék fel saját művének színpadára a bőrszíne és/vagy származása miatt, és rá hivatkozva. Rendben lévőnek találja ezt?
7.      Mi következik abból, hogy a genetika mai állása szerint kettő/néhány embertől származunk valamennyien?
8.      Magyarországon élhet-e 14 operaszínpadra alkalmas szakmai állapotú, színesbőrű művész?
9.      Ha nem él, miféle pozitív diszkriminációt lehetne alkalmazni másokkal (magyarokkal/”fehérekkel”) szemben, őértük?
10.     Veszített-e azzal a világ és George Gershwin kultusza, hogy főművét, egyetlen operáját 1983 óta gyakorlatilag egyetlen színház sem tudja játszani, repertoáron tartani?
11.     Van-e Önnek elég ideje kivárni 2053-at, amikorra már a mai jogi keretek között semmiféle tilalom nem tartható fenn?
12.     Ön szerint látta-e valaki már szabad szemmel Ira Gershwin állítólagos „all black cast” végakaratát? Véletlen lehet, hogy a szerződési példányunkon tavaly ez a kitétel nem is szerepelt? Lehetséges, hogy ciki leírni, inkább csak elvárás?
13.     Kinek az érdeke a világból kivonni Gershwin legfontosabb alkotását, és néhány utazó társulatnak adni a jogot játszásra?
14.     Meglepi-e Önt, hogy a feltételek között nem szerepel sem az énekkar, sem a zenekar, sem a karmester, sem a rendező, sem a tervezők bőrszíne/származása?
15.     Furcsának találná-e, ha mindebből az következne: 20 utazó „all black cast” művész meghívására és megfizetésére van kitalálva egy emberjogilag súlyosan alultáplált rendszer, amely nem az autentikus megszólalást, hanem a praktikus utaztatást részesíti előnyben?
16.     Hogyan reagálna Ön és a világ, ha a Magyar Állami Operaház, amely bírja Bartók Béla örökös exkluzív engedélyét A kékszakállú herceg vára c. opera székesfővárosi előadására, mától pl. a Fesztiválzenekarnak ezt megtiltaná, esetleg levédiai vagy etelközi származáshoz kötné mások budapesti előadásainak szíves engedélyezését?
17.     Tudta-e Ön, hogy az Egyesült Államokban már az ötvenes években is léptek fel „fekete” operaénekesek, és váltak sztárrá? S hogy közülük pl. Grace Bumbry vagy Jessye Norman nálunk is, az Erkelben is járt, nem jogtiprás, hanem hatalmas ováció mellett?
18.     Ön szerint ér-e valakit anyagi hátrány, ha a Magyar Állami Operaház szerződés hiányában is elutalta a szokásos jogdíjat a jogtulajdonosnak, előre?
19.     Ön szerint éri-e hátrány a kottakiadót (Schott), ha a Magyar Állami Operaház szerződés hiányában is elutalta a szokásos kotta-jogdíjat számára, előre?
20.     Ön szerint az a tízezer néző, aki a tavalyi előadások után az idei sorozatra előre jegyet váltott az Erkel Színházba, a fenti kérdések kapcsán milyen válaszokat adna?
21.     Nem gondolja-e úgy, hogy ezt az egész korhadt és szájszagú rendelkezést figyelmen kívül kellene hagynia valamennyi operaháznak?
+ 1: Nyugalma megmaradna-e akkor, ha a kirakatba tett árucikkért kifizetné az árat, de az eladó azt közölné, hogy Ön nem veheti meg, mert Ön nem „fekete”?"
586,kultur,"Zájer Attila ügyfélkapcsolati igazgató egy nappal Dirk Gerkens vezérigazgató után távozott, az ő helyére az a Csikesz Erika érkezik, aki pont a TV2-t hagyta ott 2016-ban (11 éven át dolgozott a tévénél), hogy a Sláger FM vezérigazgatója legyen, Csikesz a TV2-nél a kereskedelmi osztályon volt, utolsó éveiben ő felelt a reklámbevételekért, szpotokért, stratégiáért, és akkor lépett le, amikor a posztja (értékesítési igazgató) megszűnt. Hogy simán beleül-e Zájer székébe, vagy megint átszervezik a a céget, nem tudni. A mai napon további fontos vezetők távoztak: a kreatív igazgató Ökrös Gergely a pénzügyi igazgató Jávorfi Szilvia és az a Pap Gitka, aki Gerkens egyik bizalmi embere volt a tévénél.
Ökrös Gergely hosszú utat járt be a kreatív igazgatói posztig. 1998 óta tévézik, előtte a remek 48-as klubot üzemeltette Gyulán. A kereskedelmi tévézésbe az RTL-nél csöppent bele, a Csíííz szerkesztőjeként, majd jött az első három Való Világ és az első két Survivor, a Rettegés foka vagy a Reggeli. 2008-ban került a TV2-höz, neki köszönhetjük az Ezek megőrültek című műsort, vagy éppen a The Voice-ot, a Sztárban sztárt és a Rising Start is, de legalább annyi bukást is, mint sikert, gondoljunk csak az Összeesküvőkre, a Star Academyre vagy a TV2 saját gyártású műsorainak 80 százalékára az elmúlt négy évből. 2014-től már a TV2 Csoport összes helyi gyártású műsoráért felelt, 2015-ben a csoport kreatív vezetőjének nevezték ki, 2016-ban rálőcsölték (?) a programigazgatói posztot is, amit nem egészen egy évig, Fischer Gábor kinevezéséig vitt. A helyére Kirády Attila került, róla a Jakupcsek Show juthat az embernek eszébe.
Jávorfi Szilvia és Pap Gitka távozása nem meglepő, mindkettő Gerkens embere volt, az új pénzügyi igazgató Bíró Anikó (Kirády Attilához hasonlóan) viszont a TV2 igazgatótanácsát vezető Vaszily Miklós munkatársa volt az origós napokban. Itt még nemigen áll meg az úthenger, Fischer Gábor programigazgató pozíciója is bizonytalan, illetve Dobsi Adrienn kommunikációs vezetőé is, mert a TV2 mai közleménye szerint új igazgatóságot hoztak létre Kovács Gergely vezetésével, aki
adminisztrációs és üzletfejlesztési igazgatóként segíti majd a cég munkáját a kommunikáció, marketing, illetve a digitális területeken.
Azaz, ha ő lesz a kommunikációs igazgató, azon az osztályon is átszervezik a dolgokat."
587,kultur,"Elhalasztotta összes, 2019-re koncertjét Ozzy Osbourne, miután olyan szerencsétlenül esett el Los Angeles-i otthonában, hogy attól kiújult néhány, sok évvel ezelőtti sérülése - jelentették be a zenész Twitter-oldalán.
Ozzy elhalasztja minden 2019-es turnédátumát, mivel egy olyan sérülésből lábadozik, amelyet egy elhúzódó tüdőgyulladás közben szerzett. Ozzy elesett Los Angeles-i házában, és ez annyira súlyosbította régi, 2003-as balesetéből származó sérüléseit, hogy ezek miatt műtétre szorult. A koncerteket 2020 februárjában kezdjük el újraszervezni.
Ezt a közleményt adta ki a Black Sabbath egykori frontembere, arra a 2003-as esetre utalva, amikor egy quadbaleset következtében megállt a szíve - írja a BBC.
            
A 70 éves sztárt az ág is húzza, a tüdőgyulladása miatt már korábban is egy csomó koncertet le kellett mondania. Épp ezért a Facebookon azt is közölte:
Nem hiszem el, hogy már megint újra kell szervezni a koncerteket. Szavakkal ki se tudom fejezni, mennyire ideges, dühös és szomorú vagyok, hogy nem tudok turnézni. Hálás vagyok azért a szeretetért és és támogatásért, ami a családom, az együttesem, a barátaim és a rajongóim felől árad felém, ez az, ami életben tart. Tudjatok róla, hogy napról napra jobban vagyok... Teljesen fel fogok épülni... Befejezem a turnét... Visszatérek!"
588,kultur,"„Hazajöttem, itthon a helyem”– mondta a két világháború közötti korszak egyik legnagyobb filmsztárja, amikor tizenkét év, főleg Dél-Amerikában töltött emigráció után 1956-ban visszatért Magyarországra.

 

Ahogy arról korábban már írtunk, Páger a háború alatt radikális lapok antibolsevista matinéin és propagandaszerepekben is feltűnt: az antiszemita tanmese Őrségváltásban egy zsidó tulajdonú gyárban dolgozó keresztény mérnököt alakított, akinek munkáltatói kijátszották a zsidótörvényeket, és a volt zsidó igazgató londoni bankszámlájára utalták ki a gyár nyereségét. (A film csak töredékben maradt fenn, de fő mondanivalója nem kétséges.)
Páger családjával együtt 1945 tavaszán Ausztriába utazott, később Argentínában telepedett le, de aztán kiegyezett a rendszerrel, és már 1956 augusztusában - vagyis a forradalom előtt - hazatért. Karrierje is újraindult, visszaköltözése után még több mint száz filmben játszott és a színpadra is visszatért. Színészi képességeit szinte senki nem vitatta, de negyvenes évekbeli tetteinek megítélése 1986-os halála után is megosztja a közönséget.

Páger leveleit, iratait, rajzaival díszített filmforgatókönyveket, szövegkönyveit, fényképeit, rajzait és személyes tárgyait unokái, Gyarmathy Krisztina, Beatrix és Antal ajándékozták a Petőfi Irodalmi Múzeum tagintézményeként működő Országos Színháztörténeti Múzeum és Intézet gyűjteményének. 


A fényképgyűjtemény a leggazdagabb; a majd kétezer felvétel a gyermekkortól szinte a teljes életpályát dokumentálja, több száz fénykép őrzi színházi és filmes szerepeit. Páger ugyanis lelkes fotós volt: nemcsak családi eseményeket, kirándulásokat örökített meg – a művészi fényképezés is foglalkoztatta. Aláírt művészi fotóiból is bekerült egy kisebb válogatás a múzeumba. 


De nemcsak fotózott, hanem festett és rajzolt is. Az ötvenes évek elején, az argentínai emigrációban festményei eladásából tartotta fenn családját. Mostantól kétszáz rajzát a Színháztörténeti Múzeum őrzi.


Izgalmas anyag lehet a hozzá írt levelek gyűjteménye is, amely egyrészt a dél-amerikai magyar diaszpóra életét, a magyar nyelvű színjátszás ottani körülményeit villantja fel, másrészt a sokféle, ambivalens reakciót, amelyet repatriálásának híre kiváltott. De eltette a Tamás (ma Tamási Áron) utcai villájával kapcsolatos iratokat, számlákat, a színházi és a filmes szerződéseket, az 1956-ban Buenos Aires-ben megváltott, Budapestre szóló repülőjegyét is. 


A Páger-hagyatékban második és harmadik feleségének, Komár Júliának és Szilágyi Beának – mindketten színésznők voltak – fényképei és dokumentumai is megtalálhatók.


A hagyaték ünnepélyes átadására 2019. április 5-én 17 órakor kerül sor a Bajor Gizi Színészmúzeumban.


 
"
589,kultur,"Alan Horn, a Disney egyik vezetője megerősítette, hogy a következő években készülnek majd még Deadpool-filmek, azután is, hogy a Disney felvásárolta a 21st Century Foxot - írja az NME.
Látnak majd még többet is Deadpoolból a közeljövőben""
- mondta Horn a Las Vegas-i CinemaCon találkozón. Hogy ez így lesz, arra pár héttel ezelőtt már a főszereplő-producer, Ryan Reynolds is a maga módján, amikor a Deadpool-filmeket gyártó 21st Century Fox felvásárlása után egy Miki egeres sapkában, egy Disney feliratú iskolabuszon utazós képet posztolt Deadpoolról.
            
Feels like the first day of ‘Pool. pic.twitter.com/QVy8fCxgqr
A felvásárlás után akár Deadpool is a (szintén a Disney tulajdonát képező) Marvel Cinematic Universe tagja lehet, ahogy az X-Men-filmek vagy a Fantasztikus négyes is. Legalábbis az NME hallott olyan pletykákat, amelyek szerint a Disney a képregényként ugyan a Marvel által kiadott, de filmként nem a Marvel Studios által gyártott univerzumok vegyítésén gondolkodik.
Reynolds még korábban beszélt arról, hogy 
a Deadpool 3 teljesen más irányba fog elmenni,
de nem igazán konkretizálta, mire gondol. Annyit tett hozzá, a változás nem feltétlenül rossz dolog, az alkotók ""gyakran csak négy filmes késéssel indítanak újra vagy változtatnak meg egy-egy karaktert""."
590,kultur,"Elég komolyan veszik a titoktartást Christopher Nolan (Eredet, Csillagok között, Batman-trilógia) új filmje körül, és nemcsak az újságírók között: a rendező új filmjének egyik főszereplője, Robert Pattinson is csak egyetlen egyszer, egy szobába bezárva kaphatta a kezébe a forgatókönyvet, amikor felkérték a szerepre.
Robert Pattinson (Alkonyat, Cosmopolis) éppen új filmje, a High Life című űrdráma miatt ad interjúkat, de ezek közül az egyiket mégis a következő filmje miatt kapták fel: Elizabeth Debicki (Nyughatatlan özvegyek) és John David Washington (BlacKkKlansman) mellett ő lesz Christopher Nolan következő filmjének főszereplője.
A filmről viszont semmit, de szó szerint semmit nem lehet tudni, olyan komolyan veszik a hírzárlatot: a főszereplők nevén kívül annyi nyilvános még, hogy 2020 nyarán érkezik majd a mozikba, és várhatóan egy IMAX-blockbusterről lesz szó. Erről beszélt most pár szót Pattinson a USA Todayben:
            "
591,kultur,"Pár napja jelentette be a Rolling Stones, hogy Mick Jagger betegsége miatt elhalasztják a turnéjukat. A frontember azóta átesett a sikeres szívbillentyű-műtéten, pár nap múlva ki is engedhetik a kórházból - írja a Billboard.
Sikeres volt Mick Jagger műtétje New Yorkban, az énekes jó egészségi állapotban van - közölték a lap forrásai. Az orvosok sikerrel érték el Jagger szívbillentyűjét az egyik artériáján keresztül, most pedig megfigyelés alatt tartják a sztárt, nehogy bármilyen komplikáció lépjen fel a műtét hatására, például belső vérzés."
592,kultur,"Csak 18 éves volt Mary Shelley, vagyis akkor még Mary Wollstonecraft Godwin, amikor megírta Frankenstein, avagy a modern Prométheusz című regényét. Ez azóta is a világ egyik legismertebb gótikus regénye, az irodalomtörténet egyik első horrorsikere, számtalan film, képregény, képzőművészeti alkotás inspirációja. Amit a világ akkor sem értett, az ma is érdekes kérdés: hogyan írhatott egy 18 éves lány ennyire sötét, véres és szomorú könyvet? Honnan ismerte Mary Shelley ilyen jól a magányt, a dühöt, a kétségbeesést? A Mary Shelley – Frankenstein születése című film ezekre a kérdésekre keresi a választ, és tulajdonképpen meg is találja.
1812-ben kapcsolódunk be a 15 éves Mary (Elle Fanning) életébe, aki apja londoni könyvesboltjában dolgozik. Műveltsége és érdeklődése egyáltalán nem tükrözi kora átlagát, ugyanis íróként és könyvkiadóként is elismert apja, William Goodwin (Stephen Dillane, vagyis Stannis a Trónok harcából) nagy gondot fordított arra, hogy Mary művelt nő legyen. Már csak azért is, mert korán meghalt anyja szintén író és a női egyenjogúság elszánt harcosa volt.
Mivel Mary képtelen kijönni a mostohaanyjával, az apja egy időre Skóciába küldi rokonokhoz. Itt semmi más dolga nincs, mint a bor és irodalom élvezete, ráadásul megismerkedik a költő Percy Bysshe Shelleyvel (Douglas Booth). Egymásba szeretnek, és Mary annak ellenére kitart Shelley mellett, hogy kiderül, a férfi messze nem olyan fantasztikus parti, mint elsőre tűnt. Ezért a döntésért aztán nagy árat fizet, ez tulajdonképpen a Mary Shelley – Frankenstein születése története. Vagyis mindazon dolgok bemutatása, amikből kiderül, hogy miért is írhatta meg Mary Shelley olyan nagyon fiatalon ezt a komor könyvet.
A Mary Shelley – Frankenstein születése abba a filmes trendbe illeszkedik, amibe a nemrég Magyarországon is bemutatott Colette is. Elmesélni olyan nők történetét, akik valamennyire ismertek ugyan, de az életük, a művészetük, az eredményeik körül mégis tévedések, félreértések, homályos pontok vannak. Elmesélni az ő igazságukat az ő szempontjukból mellékszereplővé téve azokat a férfiakat, akik nem egy esetben ellopták, felhasználták a műveiket. Vagy önzésből, vagy mert másképp egyszerűen nem jelenhettek volna meg. (Hamarosan jön a Marie Curie mozi, a Radioactive is.)
Ezeket a filmeket jellemzően olyan női rendezőkre bízzák, akikre néhány évvel ezelőtt biztosan nem gondoltak volna. Ilyen Haifaa al-Mansou is, akit Szaúd-Arábia első női rendezőjeként szoktak emlegetni. Al-Mansou szaúdi születésű, de tanulmányait már Egyiptomban és Ausztráliában végezte, jelenleg Kaliforniában él. Csinált egy bátor dokumentumfilmet a szaúdi nők helyzetéről (Women Without Shadows), aztán egy játékfilmet (Wadjda) egy szaúdi kislányról, aki biciklire vágyik egy olyan országban, ahol a nőknek a biciklizés is tilos.
IMDb: 6,4
Rotten Tomatoes: 40%
Metacritc: 49
Index: 6/10
Ehhez képest a Mary Shelley – Frankenstein születése a lehető legkonzervatívabb film egy olyan párról, Percy és Mary Shelley-ről, akik semmiben nem voltak konzervatívak. Al-Mansou nem variál semmivel: időrendben haladunk előre, onnantól kezdve, hogy Mary megszökik a költővel azon keresztül, hogy bizarr édeshármasban élnek Mary mostohanővérével, egészen addig, míg a súlyos anyagi gondokkal küzdő triót Lord Byron (Tom Sturridge) be nem fogadja Svájcban. Itt születik meg a Frankenstein történet, amit Mary Shelley nem jelentethet meg a saját nevén.
Haifaa al-Mansout nem a horror érdekli a Frankenstein történetből, hanem a teremtény magánya, szomorúsága, a keserű élet, amit akarta ellenére kapott. Ezt kutatja Mary sorsában, amit a Colette-hez hasonlóan valamiért csak a regénye megjelenéséig követünk. Pedig Mary Shelley sorsa ezután is tartogatott érdekességeket. Főleg Elle Fanning alakításának köszönhetően Mary Shelley – Frankenstein születése mégis kevesebbszer válik olyan pusztítóan unalmassá, mint a Colette. Fanning Mary Shelley-je még a legnagyobb káoszban, a legméltatlanabb helyzetekben is szilárd, komoly, tiszteletet parancsoló. És a legkritikusabb ponton még Percy Shelley is gerincet növeszt. 

(Borítókép: outnow.ch) 
"
593,kultur,"Egy ideje rajta tartjuk a szemünket a Skeemers zenekaron, akik elég ügyesen elkapták az utóbbi pár év szörf-punk-garázsrock hullámát. A zenekar szerepelt a 2016-os dalversenyünkben, illetve nem sokkal később bemutattuk az EP-jüket is. A zenekar most elkészítette az új EP-jét és hozzá egy klipet is, ráadásul mindkettő a Stenken debütál!
A zenekar problémás időszakon van túl, egészségügyi problémák és dobosváltások nehezítették a Skeemers életét egészen addig, ameddig be nem ült a dobok mögé Teknyős Krisztián (Bozo, Keeymen). A mostani ötszámos EP egyébként a saját bevallásuk szerint feszesebb, pörgősebb mint az eddigi anyagok, és őszintén szólva elég jól is áll a zenekarnak az, hogy egy kivételével szinte csak másfél perces számok vannak a lemezen. A borítón egyébként a Vittula elbűvölő pultosa, Róth Rebeka látható.
Az EP Daddy c. számához ráadásul készült egy klip is Csizmadia Bendegúz vezetésével, a dal pedig a sugardaddy jelenséget dolgozza fel, a klip pedig a sztereotipizált Instagram-csajok világára reflektál. Bónuszként kisebb animációs is megjelennek a videóban, amelyeket Virágh Ádám a MOME animáció szakos tanulója készített.
            
A Skeemers egyébként ősszel új nagylemez kiadását is tervezi, illetve jövő héten játszanak a Musiclandben a Record Store Day-en, ahol az EP-t már cédén meg is lehet vásárolni."
594,kultur,"A Kedvencek temetője nem azért iszonyúan félelmetes horror, mert visszajönnek benne a halottak, vagy mert kisgyerekek szikével vagdossák össze benne a mit sem sejtő felnőtteket. Stephen King egyik főművében az a dermesztő, hogy olyasmikről szól, amiken mindenki elgondolkodott már, és csupa olyan döntés torkollik földöntúlian véres eseményekbe, amelyeket mi is ugyanígy hoznánk meg. Vagy legalábbis nagyon erősen csábítana a lehetőség, hogy így tegyünk.
Ahogy az 1983-as regény főszereplőjét is vonzza a lehetőség, az a savanyú földterület az ősi indián birtokon, a kisállattemetőn túl, ahová nem lenne szabad belépni sem. Mert az a savanyú föld visszahozza azt a halottat, akit oda temetnek. 
Megadja az esélyt, hogy elkerüljük azt, amitől minden ember a legjobban fél:
            
a halállal való szembenézést, a halál elfogadását, annak a feldolgozását, hogy akit vagy amit szerettünk, az nincs többé.
Erről szól – a valójában nem is főként horrorban, hanem pszichothrillerben igazán jó – Stephen King regénye. Hogy istentelen nehéz elfogadni a halált, pláne, ha nem „logikus”, ha olyan hal meg, akinek még nagyon hosszú ideig kellett volna élnie, vagy ha olyan, akiért mi tartoztunk felelősséggel. De mégis muszáj elfogadni, különben mi is belehalunk, legalábbis metaforikusan. Illetve a Kedvencek temetőjében egyáltalán nem metaforikusan. De persze ennek a döntésnek, a halál visszacsinálásának ára van. Nagyon nagy ára.

Hogy a regényíró King remek lélekrajzzal megírt regénye nem lett még nagyobb dobás, arról részben a filmforgatókönyv-író King tehet: 1989-ben ő maga írta filmre a regényt, és készült belőle egy olyan gagyi film, ami alighanem többet ártott a renoméjának, mint amennyire bárki más meg tudta volna gyalázni a könyvét. Igaz, nem elsősorban King forgatókönyve tehetett róla, inkább a rossz színészi alakítások, a már harminc éve is gagyinak számító technikai megoldások és általában a se előtte, se azóta semmi maradandót nem alkotó Mary Lambert zenei videóklip-rendező.

Most, három évtizeddel később a fiatal rendezők, Kevin Kölsch és Dennis Widmyer nem az akkori hibát akarták jóvátenni, inkább egy fanfictiont, az eredeti sztori alapjaira támaszkodó, de attól bizonyos fordulataiban alapvetően eltérő verziót írattak az írókkal. Csak azt nehéz megérteni, hogy miért: a leglényegesebb pontok megváltoztatásával azt is elérték, hogy az egész történet mélyebb értelmét, metaforikus tartalmát is összekuszálták.
Pedig a film amúgy mindenben távol áll az 1989-estől, még akkor is, ha azért nem olyan kiemelkedő darab, hogy tíz, vagy akár egy év múlva is emlegesse bárki. Pedig van benne egy-két jelenet, amiben ott a potenciál. Például amikor először merül fel egyáltalán a kisállattemető gondolata, és a nézők még nem is tudják, mi az: akkor rémisztően fura, primitív állatmaszkokat viselő kisgyerekek vonulnak fel az erdőben, dobot püfölve, mint valami betegesen extrém szekta tagjai, és ez a jelenet úgy is van fényképezve, úgy vannak elkapva a hátrapillantások, a kompozíciók a köddel, az eget karcoló fákkal, hogy attól megfagy az emberben a vér. És az alaptéma az ősi indián temetővel, a titokzatos Wendigóval, ami megszállja a halott lelkeket, a különös rituáléval újratemetett halottakkal abszolút megengedte volna, hogy ebbe a már külsőségei miatt is libabőrös irányba vigyék el a filmet, de a rendezők a maradék száz percben azért ennél jóval földhözragadtabban vagy sablonosabban közelítik meg az egészet.
A sztori egy tipikusan Stephen King-i családról szól, eleinte két mosolygós és boldog szülőről és két mosolygós és boldog gyerekről, meg persze a macskáról, akik egy tipikusan Stephen King-i (és persze Maine állambeli) faluszéli családi házba költöznek, hogy elmeneküljenek a nagyvárosi pörgés elől. A házhoz nagy birtok is jár, benne a kisállattemetővel, meg a mellé felhúzott, vészjósló barikáddal együtt, amiről csak később derül ki, mitől is tartaná vissza a gyanútlan, mosolygós, meg pláne a már nem mosolygós családokat. Ez a birtok egyik vége, a másik meg egy forgalmas országút, ahol sosem lassítanak az arra haladó, hatalmas kamionok, a frászt hozva a kertben macskákat és kisgyerekeket legeltető szülőkre.
Kölsch és Widmyer filmjének az a legnagyobb erénye, hogy nem elégszik meg a sztorival, mert az alkotók pontosan érzik, hogy többről szól ez a King-sztori egy olyan horrornál, amelyben Chucky-szerű kisgyerekek ugrálnak elő az ágy alól a sötétben. Nem véletlenül az a film örök érvényű tételmondata, hogy
néha jobb, ha a halott halott marad.
IMDB: 6,9
Rotten Tomatoes: 82%
Metacritic: 69
Index: 6,5/10
Mindenkinek van valamilyen kapcsolata a halállal, és az erről szóló beszélgetések kellően nagy hangsúlyt is kapnak a filmben: az idős, mindentudó szomszéd felesége ebben a verzióban már régóta halott, az anyát egy súlyos gyerekkori emlék traumatizálta örökre, a kislány pont abban az életkorban van, amikor először kérdez a halálról, az orvos apa pedig hiába költözik egy nyugodtnak és békésnek tűnő kisvárosba, rögtön egy brutális és fatális balesettel indul a praxisa. És így teljesen világossá válik, hogy a fő kérdés ebben a filmben az, hogyan birkózunk meg a halál elkerülhetetlenségének, igazságtalanságának és kiszámíthatatlanságának gondolatával, és milyen megküzdési stratégiáink vannak, vagy ha nincsenek, az hogyan teszi tönkre az életünket. És van is olyan jó a forgatókönyv, hogy ezek az elméleti-lélektani részek egyáltalán ne váljanak le a cselekményről és indokoltak legyenek.
És a rendezők jó szakemberek is, már ami a horrorelemeket illeti: nem a Kedvencek temetője lesz a legfélelmetesebb film, amit valaha láttunk, valószínűleg még az idei félelem-toplistára se fog felférni, de abszolút működik minden: ahol meg kell ijedni, megijedünk, ahol borzongani kell, borzongunk, legfeljebb csak néha vannak olyan túlzottan sablonos részek, mint az ősi indián temetőben a villámlás meg a mennydörgés, ami annyira elhasznált motívum, hogy változtatás nélkül átkerülhetett volna akár egy horrorparódiába is. Viszont az nagyon szimpatikus gesztus, hogy a rendezők itt-ott szándékosan megidézik a korábbi film emblematikus jeleneteit, tisztelettel és ötletesen.
Csak a lényeggel, a sztori megváltoztatásával nehéz mit kezdeni, és akkor innentől SPOILER (már ha annak lehet nevezni bármit, miután az előzetesben mindez feketén-fehéren benne van). Ebben a verzióban ugyanis nem a kisfiú hal meg, hanem a nála idősebb lány, így nem is csak egy szótlan kis gyilkológép tér vissza, hanem egy, a saját helyzetével tisztában lévő és azt állandóan szóvá is tevő lány. És az csak a kisebbik gond, hogy elég röhejes, amikor a halálból visszatért lány olyanokat mond, hogy „a feleséged a Pokolban rohad, ott voltam és láttam”. A nagyobb baj, hogy innentől teljesen átalakulnak a motivációk, és 
innentől már egyáltalán nem arról szól a film, amiről eddig (és amiről a regény), hanem… Hanem fogalmam sincs miről. Semmiről. 
Arról, hogy a halott lánynak nem tetszik, hogy halott, és nem tetszik neki, hogy hogyan fogadják az élők, ez meg az élőknek nem tetszik, és így tovább – ahelyett, hogy a holtak elengedéséről beszélne. És azzal a lelki dilemmával már finoman szólva is nehéz mit kezdeni, hogy milyen érzés lehet egy halott lánynak, hogy az anyjának nem tetszik, hogy ő halott. Márpedig ezek a részek ennél nem igazán tudnak mélyebbre menni – és mivel azért mégiscsak erre fut ki az egész film, kérdés, hogy aki nem olvasta a regényt, az egyáltalán elkezd-e majd olyanokon gondolkodni, mint amiről az alaptörténet szerette volna, hogy gondolkodjunk, és nem csak egy minden mögöttes tartalom nélküli élőhalottas sztori marad meg az egészből. Mert ebből a „mit szólnak az élők reakcióihoz a halottak”-témából már hiányzik mindaz, ami valóban érdekes lehetne, és ami túlmutathatna az üresen kaszabolós történeten.
Talán nem is az a jó szó erre, hogy összekuszálták a történet mélyebb értelmét, hanem az, hogy eltemették. De olyan földbe, ahonnan annak rendje és módja szerint nem jön vissza soha többé. Pedig ebben az egy esetben mégis jobb lett volna, ha a halott nem marad halott."
595,kultur,"Ma tartották a 2018-as Magyar Sajtófotó kiállítás megnyitóját. A klasszikus kategóriák díjazottjai már ismertek voltak, most viszont bejelentették a két kategóriafüggetlen nagydíj győztesét is.
A legjobb emberközpontú pályázati anyagért járó André Kertész Nagydíjat kollégánk, Bődey János kapta a Ha nekünk mennünk kell, Niki is követni fog című munkájáért. A sorozat egy születése óta többszörösen fogyatékos 26 éves lány és a szülei mindennapjait mutatja be, és előzőleg már megnyerte a Mindennapi élet kategória fődíját.
A MÚOSZ Nagydíját a szabadfoglalkozású Radisics Milán nyerte, a Hogyan formálja a víz a Földet című sorozatáért, mely korábban a Természet és tudomány kategóriájának első díját is megnyerte.
A 2018-as Magyar Sajtófotó Pályázat díjazottjairól, köztük kollégáink, Huszti István és Ajpek Orsi, valamint gyakornokaink, Nagy Szabolcs és Varga Dzsenifer díjairól januárban itt számoltunk be. A kiállítás április 5-től május 12-ig látható a Robert Capa Fotográfiai Központban (Budapest, Nagymező utca 8.).
Mindkét nagydíjasnak gratulálunk, kollégánk teljes fotóriportját hamarosan láthatják az Indexen."
596,kultur,"Szobotka Tibor a 20. század jelentős magyar írója volt, de a köztudatban elsősorban Szabó Magda férjeként maradt meg. A Jaffa Kiadónál most megjelent Bánom is én című könyvben, amelyet eddig kiadatlan, 1953 és 1961 között keletkezett naplószövegeiből állítottak össze, Szabó Magda legalább annyira jelen van, mint maga a naplóíró: szereplője, értelmezője és kiegészítője is a bejegyzéseknek. Szobotka 1925 óta vezetett naplói ugyanis a halála után felesége birtokába kerültek, aki nemcsak elolvasta, de az 1948 előtti anyagot bele is dolgozta a férjének emléket állító Megmaradt Szobotkának című könyv szövetébe. Az 1953-tól kezdődő füzetekbe pedig egyszerűen beleírt, például a Szobotka utólagos öncenzúrájának áldozatul esett mondatok helyére, vagy az utolsó, 1961-es bejegyzés után, amikor 1982-ből visszatekintett közös múltjukra.
Szobotka 1913-ban született Budapesten a „Monarchia két legkevésbé összeillő emberének” második gyerekeként. Bár Szabó Magda szerint „kölcsönös csalódottságuk boldogtalanságát a gyerekeikben reagálták le”, Szobotka szerette, szánta és féltette őket. Szorongásban telt Miksa (ma Osvát Ernő) utcai gyerekkorát Gertrúd nevű nővére, a Barcsay (ma Madách) Gimnáziumban szerzett barátai, a könyvek és az írás enyhítette. „Hát végre író lettem, aki már nemcsak a fióknak ír, hanem lapnak, és az írott betűk nyomtatottá válnak, és százak olvassák”– ujjongott naplójában, amikor tizenöt évesen közölte írását az egyik ifjúsági folyóirat.
A harmincas években egyetemista lett a pesti bölcsészkaron, ahol – az őt akkor még nem ismerő – Szabó Magda leírása szerint társasági sikerei voltak a „szellemes csevegő, rendkívül megnyerő külsejű” fiúnak, aki a zsúrok, teák állandó partikelléke, miközben megfordul a leglepattantabb kocsmákban és józsefvárosi bordélyokban is. 
1942-ben feleségül vette a hangját vesztett egykori csodagyereket, Márkus-Szoyer Ilyt, a Népopera igazgatója és egy opera-énekesnő lányát. Két évig voltak házasok, de ebből alig ötven napot töltöttek együtt. „Az örökös behívások miatt nem is volt igazi házasélet, inkább egy legalizált, tragikus viszony”– emlékezett később Szabó Magdának. Szobotka az 1944. októberi kiugrási kísérlet után nem tért vissza egységéhez, katonaszökevényként bujkált a Miksa utcai lakásban. Amikor felesége 1944 karácsonyán vajúdni kezdett, nem tudta bekísérni a kórházba. Az orvosuk sem volt ott, nem jött az ostrom miatt sem ekkor, sem pár nappal később, amikor a szülés után váratlanul fellépő komplikációk miatt Ilyn gégemetszést kellett végrehajtani a kórház pincéjében, gyertyafénynél. Az anyát és a kisfiút hazaküldik, pár nap múlva mindketten halottak: a baba nem eszik, az anya nem tud szólni, beszélőfüzetben szól férjéhez. Szobotka kisfiát lekváros ládában, feleségét szekrényben temeti el egy hevenyészett sírba – néhány héttel az ostrom vége előtt.
Szabó Magdának elmesélte, hogy az életnek ezen a felfoghatatlan mélypontján miért nem lett öngyilkos. „Azt hiszem, vártam valamit, annak ellenére, hogy úgy éreztem, nem lehet várnivalóm. Polgár voltam, tudod. Megköveteltem a rendet az életben, és a halálhoz méltó formákat is. [...] Aztán az is kiderült, keresnek, mert állásom van, méghozzá a Rádióban, méghozzá az irodalmi részlegnél. [...] Kétségbeesésemben elfakadtam sírva. Állás, nekem való, végre...”
Az 1945 utáni átmeneti évek, a rövid életű magyar demokrácia korszaka Szobotka életének legsikeresebb korszaka. Karrierje szárnyalni kezd, a Magyar Rádióban előbb lektor, majd irodalmi szerkesztő, műsorfőtitkár, 1947-ben ő közvetítheti a május 1-jei felvonulást. Az újjáépítés éveiben írta meg csak halála után napvilágot látó regényét, a Száműzetést, nyolc napig a Néphadsereg Színháza (ma Vígszínház) igazgatója volt, megismerte és 1948-ban feleségül vette az akkor a kultuszminisztériumban dolgozó, verseket író Szabó Magdát. A legvadabb Rákosi-korszakban előbb feleségétől vették vissza a Baumgarten-díjat és kényszerítették az irodalmi életből a tanári pályára, majd 1950-ben Szobotkát is kirakták a rádióból és a Tankönyvkiadóba rejtették, ahol korrektornak leminősítve dolgozott. 
1953-ban, amikor a napló kezdődik, Szobotka már a VI. kerületi Szinyei Merse utcai általános fiúiskola tanára. Angol-német szakosként magyart és történelmet tanít 10 éves gyerekeknek, akikkel képtelen bánni. De hiába veri őket (szerinte csak a gonoszakat): „titkon remélem, hogy feljelentenek, és végre kitesznek”, a szülőknek kifejezetten tetszik pedagógiai módszere.
Az irodalomból száműzött házaspár pénztelen, az Attila úti lakás hideg, betegeskedő szüleiknek pénz kell, a cipő, ruha, kabát, ing, harisnya beszerzése „hároméves terv”, akkor is, ha könyvtáruk példányai lassan az antikváriumba vagy a MÉH-be vándorolnak. Amikor 1953-ban Szabó Magdát megbízzák Shakespeare A két veronai ifjú című művének fordításával, Szobotka annyira örül, hogy diadalívet fabrikál az ajtó fölé, „ÉLJEN A VILÁG LEGÉDESEBB, LEGSZEBB Shakespeare-fordítója, GAGÓ!”- felirattal. 
A forradalom és az azt megelőző év hiányzik a naplóból, Szobotka a teljes 1955 és 1956-os évet megsemmisítette.
„Hol az ötvenhatos, szívem?”– áll Szabó Magda kézírásával az 1957-es füzet tetején, melyben csak egyetlen mondat emlékeztet a közelmúltra egy januári bejegyzésben: „Odakint mély, süket csönd. Még mindig kijárási tilalom.”
Az 1956 után megváltozott kultúrpolitika egyik nagy felfedezettje azonban épp Szabó Magda lett, asztalfiókban pihenő regényei sorra jelentek meg. Szobotka viszont mellőzött maradt, naplója innentől kezdve felesége felívelő, de a háttérben játszmákkal és intrikákkal teli karrierjét dokumentálta. A kritikák ítéletei, a kultúrharc hullámai határozzák meg a mindennapjaikat.
Ha nem is nyílik számára olyan széles tér, mint a feleségének, azért Szobotka is engedélyt kap az irodalmi levegővételre, 1957-ben lefordítja Joyce Ifjúkori önarcképét és Ottlik közbenjárására Agatha Christie Nyaraló gyilkosokját.
Éjjel-nappal csinálom ezt a nagyon rossz Agatha Christie-t
– jegyzi fel a naplóba. 1959-ben felesége könyvével, Az őzzel egy időben megjelent regénye, a Megbízható úriember, de a Horthy-korszak világát egy strici életén keresztül bemutató művel a kritika nem tudott mihez kezdeni: olcsó bestsellernek, lektűrnek, Szobotkát „magyar Sartre”-nak nevezték. Vagy éppen semmibe vették az előző harminc évét, mint a Magyar Nemzetben megjelent kritika: „azzal kezdődött, teljesen új név vagyok az irodalomban, nem tud róla, hogy valaha is versem vagy novellám megjelent volna. Nesze neked 30 esztendő. Úgyis tudom, hogy hiába éltem és dolgoztam, mégsem öröm, ha ezt még százezer példányban ki is nyomtatják. Nagyon letört és elszomorított, hiába nevezett ’sokat ígérő tehetség’-nek. 46 éves múltam.”
Szobotka sűrűn felbukkanó depressziójának egyik oka a házaspárral ambivalens viszonyban lévő Bóka László intenzív és nyomasztó jelenléte. A Karácsony Sándor irodalmi köréből ismert gyerekkori barát, Bóka a negyvenes évek végén Szabó Magda kultuszminisztériumi főnöke és esküvői tanúja – a pletykák szerint a szeretője. Szobotka erre nem utal a szövegekben, de naplójában Bóka a legváratlanabb helyzetekben felbukkanó szociopata, aki egyszerre vetélkedik a feleség kegyeiért, próbál a férj barátja maradni, és tágítani körülöttük az irodalmi érvényesülés terét. Ilyeneket ír: Magda „ráadásul tanmenetét B.-nál hagyta, aki délután virágcsokorral együtt visszaküldte”, vagy „amikor M. megette a B. rendelte tortát, amit tőlem visszautasított, kitört a botrány”, vagy „Jövőre egyszerűen nem megyek sehová Magyarországon nyaralni, hiszen mindenhová utánunk jön”, és „Áldásos hatása volt, hogy Bóka nem volt itt, szabadon jöttünk-mentünk.”
Szabó Magda mindenesetre megbocsátóbb a Szobotka által csak „a hülyének” nevezett Bókával, aki vasárnaponként „bűnrossz” regényeiből olvasott fel nekik. Férje naplóját annak halála után átolvasva így ír: „Bóka, akit tartani kellett, hogy segítsen, hiszen olyan védtelenek voltunk.” Ortutay Gyula ugyanakkor azt állítja naplójában, hogy Szabó Magdának 1947 óta viszonya volt az írónő által a magyar irodalom egyik legtragikusabb figurájának nevezett Bókával, aki a Szobotka házaspáron keresztül próbálta kompenzálni, hogy segédkezett a polgári irodalom elhallgattatásában, versben dicsérte Rákosit, elégiában siratta Sztálint.
A másik zavaró emberi tényező a Régimódi történet egyik főszereplője, Szabó Magda anyja, Jablonczay Lenke volt. Szobotka sosem szerette anyósát, akit férje halála után magukhoz költöztettek Júlia utcai lakásukba. „Együtt fogunk lakni, az se sok örömöt ígér. Milyen elképesztően nehéz az élet. [...] Este aztán szóba került, mit gondolok az anyóssal való életről. Megmondtam. Ettől nem lett vidám, vissza is akart csinálni mindent, de persze úgysem így lesz. Számomra rettenetes áldozat, elképzelhetetlen életfeltételek megteremtését jelenti.” Szobotka halála után naplóját átolvasva ezt a részt természetesen Szabó Magda is kommentálta:
Itt ugráltam köztetek, Anyám és közted, hogy mindketten megkapjátok, ami jár nektek.[...] elvállaltad az Anyut, akit nem szerettél – nem ismerted őt, Anyu féltékeny volt rád, mert tudta, már csak a Tiéd vagyok.
Amikor aztán 1959-ben és 1960-ban novelláskötetét és regényét is visszadobta két kiadó, Szobotka úgy érezte, számára a karrier minden lehetősége elveszett, a naplóírással is hamarosan felhagyott. „Mi lesz most? Se novelláskötet, se a regény, 47 éves koromra teljes kátyúba jutottam. Habozás nélkül lennék öngyilkos. [...] nyilván egyszerűen rossz, amit csinálok, ezért nem kell sehol. [...] S ha ezt nem tudom, írni, mi mást tegyek a földön? Borzasztó érzés. [...] Nincs kiút, nem tudom, mi lesz. Csakugyan ilyen erkölcstelen, amit írok, vagy az emberek álszentek? Kételkedem magamban”– írta egyik utolsó bejegyzésében.
Szobotka életéből ekkor még huszonegy év volt hátra, melybe belefért sok utazás, tanulmányköteteinek, fordításainak, elbeszélésköteteinek, irodalomtörténetének és regényeinek (Züzü vendégei, Az összeesküvők, Menyasszonyok, vőlegények) megjelenése. Mert az 1960-as évek második felétől az enyhülés már számára is egyre több teret nyitott, és ha nem is lett a közönség kedvence, mint Szabó Magda, irodalomtörténészként, fordítóként és idővel íróként is egyre több megbecsülést kapott. A naplóból azonban ez már kimarad, a szövegek pont a legsötétebb időszakról szólnak.
Utolsó pillanatig ő volt felesége meósa, kritikusa, esztétája, szakácsa, nevelte, bírálta, tanította, a bántó kritikákat elrejtette előle. Naplója és a házaspárról szóló ügynöki jelentések – természetesen megfigyelés alatt álltak – megegyeznek abban, hogy „a férj nem féltékeny felesége sikereire”, sőt Szobotka társaságban is szívesen dicsekedett feleségével: hol, hány példányban adták ki, mekkora a postája, hány világlap elemzi, és gyűjtötte a róla szóló cikkeket.
A hosszúra nyúló ötvenes évek, férje kudarcai és depressziója Szabó Magdát is megviselték, egy ilyen leosztásban az a fél is szenved, aki látszólag szerencsésebb. „Ha valaki úgy gondol énrám, hogy boldog és sikeres életem volt, téved. Nyomorult életem volt, annyit szenvedtem miattad, hogy minden édességem megkeseredett, minden kudarcod az arcomba vágott, minden saját sikeremet szégyelltem és gyűlöltem” – írta Szobotka halála után férje naplójába. „Ma, ’82. május 14-én, mikor végigolvastam, csodálom a saját erőmet, mert ebbe, amit átéltünk, ennek a rögzített rémfilmjébe olvasás közben bele kellett volna halnom. [...] a Te életed csak most kezdődött el volna, már látszott a megoldás, egyetlenem, és nem bírtad kivárni a rehabilitációt, azt a nagyot, azt az igazit. Így volt, ez volt az életünk. Mennyire kellett, hogy szeressük egymást, hogy meg nem őrültünk.”
Az őrületig valóban nem jutottak, de a depresszió végigkísérte az életüket. A többeknek megoldást hozó 1956 utáni konszolidáció Szobotkának nem sokat jelentett, neki mindegy volt, hogy éppen Rákosi vagy Kádár kultúrpápája kezében van a sorsa: az egyik elhallgattatta „elegáns realizmusát”, a másik szólni engedte, de elsorvasztotta benne az íráshoz való kedvet. Özvegy Szobotkáné bosszúálló angyalként akarta térdre kényszeríteni a férjét életében mellőző kultúrpolitikusokat és a közvéleményt. Sikerült elérnie, hogy a Megbízható úriemberből film készüljön és posztumusz megjelent öt Szobotka-könyv is, de ez nem hozta vissza az elvesztegetett éveket.

(Szobotka Tibor: Bánom is én. Naplók 1953–1961. Jaffa Kiadó, 2019. Sajtó alá rendezte, a jegyzeteket és az előszót írta: Kosztrabszky Réka)

(Borítókép: Szobotka Tibor és Szabó Magda. Fotó: Családi archívum / Jaffa Kiadó)"
597,kultur,"Idén is öt fiatal filmes kap lehetőséget arra, hogy elkészítse első nagyjátékfilmjét a Filmalap Inkubátor Programja segítségével. Filmjeik gyártására pályázati úton a játékfilmeknél 62 millió, a dokumentumfilmeknél 22 millió, az animációs filmeknél pedig 82 millió forintig nyújt támogatást a program.
Csáki László – Felszeghy Ádám: Kék Pelikan Az animációs dokumentumfilm a '90-es évek nemzetközi vonatjegy-hamisítási lázát mutatja be, három barát történetén keresztül, akik meghackelik a rendszert. 
Dér Asia: Nem haltam meg (dokumentumfilm) Az életimádó műkincskereskedő 51évesen megtudja, hasnyálmirigy rákja van. A túlélés esélye alig 5 százalék, ő mégis megváltásként tekint betegségére – hiszi, ha megváltozik és új emberré válik, túléli.
            
Fazekas Máté Bence: Kilakoltatás Egy fiatal, elszánt bírósági végrehajtó és egy elkeseredett, kilakoltatás előtt álló öreg néni heroikus küzdelme egy napba sűrítve."
598,kultur,"""Rémes élmény volt, alig volt rá pénz vagy idő, a producer folyamatosan hazudozott, és nem is fizetett ki mindenkit a stábból. Gőzöm sincs, hogy valaha moziba kerülhet-e egyáltalán” – ilyen biztatóan nyilatkozott Brian De Palma legújabb filmjének, a Dominónak forgatásáról. A film mégis moziba kerül, most jött ki az első előzetese:
A sebhelyesarcú, a Halál a hídon és a Mission: Impossible legendás rendezőjének új filmje egy koppenhágai nyomozóról (Nikolaj Coster-Waldau a Trónok harcából) szól, akinek egy balul sikerült akcióban meghal a társa. (Ezt az akciót nagyjából végig is nézhetjük a több mint kétperces előzetesben.) A nyomozó mindenáron szeretné kideríteni, hogy miért is kellett meghalnia a társának, de a sztori egyre zavarosabb lesz. A filmben játszik még szintén a Trónok harcából Carice van Houten és Guy Pierce is. 

A Domino május 30-tól látható a magyar mozikban. 
"
599,kultur,"A Terror Háza főigazgatója 2016 decemberében vette meg a nagy múltú, de súlyos anyagi gondokkal küszködő gazdasági hetilapot, amiből néhány hónap leforgása alatt botrányokkal övezett kormányszócsőt csinált. Az átalakítást a 2017 februárjában kinevezett főszerkesztő, Lánczi Tamás - korábban és mellette a Századvég vezető elemzője - vezényelte le. A lap történetének mélypontja 2018 tavaszán jött el, amikor egy névtelen cikkben listázták Soros György állítólagos magyarországi embereit, de júniusban is listáztak, akkor túlzottan liberálisnak minősített akadémiai kutatókat.
Na, ez a korszak ért most véget. Lánczi Tamás március 26-án távozott közös megegyezéssel a főszerkesztői székből, helyét Deák Bálint, a Világgazdaság főszerkesztője vette át.
A történetben az a legérdekesebb, hogy a Figyelő legújabb irányváltásához nem is kellett a lapnak politikailag új fennhatóság alá kerülnie. A kormánypárti médián belül zajlik a Közép-európai Sajtó- és Média Alapítvány (KESMA) tavaly év végi létrehozása óta egy nagyobb átrendeződés, aminek része az Echo TV és a HírTV összevonása (a HírTV brandje alatt, de valójában a HírTV stábjának kirúgásával), vagy éppen Dirk Gerkens tegnapi menesztése - közös megegyezéssel, persze - a TV2 éléről.
A Figyelőnél mindez több lépésben zajlott. A lap előbb a többi kormányközeli sajtótermékkel együtt a Fidesz új médiabirodalma, a KESMA része lett, de 2018 novemberében még úgy tűnt, hogy Schmidt Mária csapata meg kívánja tartani a szakmai irányítást, ugyanis más beolvadó médiumokkal ellentétben kiadtak egy közleményt, amiben bejelentették egy szerkesztőbizottság megalakulását. Erről akkoriban azt írták, hogy a szerkesztőbizottság garantálja a lap folyamatos és zavartalan működését.
Ez a szerkesztőbizottság február végén távozásra kényszerült, nyilvánvalóan azért, mert a Liszkay Gábor vezette KESMA másként képzelte el a lap jövőjét.
 A mai nappal a Figyelő szerkesztőbizottsága lemond és átadja a lap irányítását az új tulajdonosnak. Köszönjük, hogy munkatársaink segítségével ilyen színvonalas és korszerű lapot tudtunk létrehozni. Öröm és megtiszteltetés volt a közös munka. Köszönjük olvasóink támogatását, biztatását, kitartását. Minden erőnkkel igyekeztünk azt megszolgálni. A Figyelő jövőjéről az új tulajdonos fog határozni. A mi munkánk itt befejeződött. „Jó mulatság, férfimunka volt!”
- írták búcsúzójukban.
Nem sokkal ezután mutatták be - az információink szerint meglehetősen leforrázott hangulatú szerkesztőségnek - Deák Bálintot, akit Liszkayék megbíztak a lap átalakításával. Egy hónappal később aztán Lánczi is távozott, Schmidt Mária körének kiszorítása a hetilap működéséből a mostani főszerkesztőváltással vált teljessé. Az április 4-én megjelent lapszám impresszumából már hiányzik az eddigi egyik főmunkatárs, Deák Dániel neve, és a korábban sokat publikáló Kiszelly Zoltán neve is csak egy teljesen belpolitikamentes gazdasági cikk fölött szerepel. Ők mindketten a Schmidt Mária vezette XXI. század Intézet munkatársai.

 És akkor nézzük az újabb identitásváltáson átesett lapot! 

Az új Figyelő harcos kormányszócső helyett mértékadó, higgadt gazdasági lap szeretne lenni, vagyis visszatérne a gyökereihez, de persze azért a KESMA védett öbléből fürkészné az üzleti világ tengerét.
Ismét változás előtt áll a több mint hatvanéves múltra visszatekintő Figyelő. A változás - vagy inkább irányváltás - lényege, hogy a jövőben erőteljesebben jelennek meg a gazdasági témák a lapunkban, ahogyan ez már a mostani számunkból is látszik. Mielőtt azonban bárki pánikszerűen menekülne a gazdaság szó hallatán, érdemes beleolvasni a Figyelő mostani számába. [...] A kiadó gazdasági kiadványai tökéletesen megférnek egymás mellett, hiszen a Figyelő mindig is közéletibb, színesebb témákat feldolgozó újság volt, amelyen nem szeretnénk változtatni. Így olvasóink a jövőben is tájékozódhatnak kultúráról, sportról, sőt szeretnénk gasztronómiában is erősíteni
- áll Deák Bálint főszerkesztői beköszöntőjében.
A címlapon egyelőre félig sikerült megvalósítani a koncepciót. Politika tényleg nincs egy morzsányi sem rajta, ellentétben az előző évek kormányzati üzeneteket sulykoló címlapjaival, viszont egyáltalán nem színes és nem érdekes. Sőt, ilyen old school unalommal kiállni a nyilvánosság elé már-már punk dolog.
Stockfotó hangulatú (oké, biztos nem az, mert magyar érmék vannak a befőttesüvegben) címlapkép ezzel a szöveggel: Csúcson a megtakarítások. Elfekvő forintok. A címlapon három másik gazdasági témájú anyagot ajánlanak még: magyar tőkeexport, német bankfúzió és Zsiday Viktor-interjú. Sehol egy ütős cikk az európai kultúra hanyatlásáról, a határaink felé tartó migránskaravánról, az európai jobbközép pártok balra csúszásáról vagy Manfred Weber édesanyjának fiatalkori ballépéseiről.
Ami még árulkodó, hogy eltűnt a cím fölötti mottó: ""A válasz csak akkor fontos, ha a kérdés jó"". Ez annak idején szúrás volt Schmidték részéről a versenytársnak tekintett Heti Válasz felé, de kétségtelen, hogy annak tavaly nyári megszűnése után kissé okafogyottá vált. Új mottó nincs, csak egy rövid önmeghatározás: ""Üzleti hetilap"".
Ez a leíró jelleg az egész újságra jellemző.
A cikkek döntő többsége szigorúan gazdasági témájú. Nem kormányellenesek persze, sőt hangsúlyosan szerepelnek bennük a jó hírek, de elemző hangvételűek. A vezető interjú Demkó Attila biztonságpolitikai szakértővel készült, és a nagyhatalmak geopolitikai versengéséről szól, született még cikk a brexit várható gazdasági hatásairól, az egyre növekvő kínai befolyásról Olaszországban, Trump romló újraválasztási esélyeiről, az első szlovák női államfőről, a magyarok idegennyelv-tudásáról, egy portré Berki Krisztián tornászról, az animációs filmekről, valamint Tóth József 'Füles' fotós kiállításáról. 
Árulkodó, hogy teljesen megszüntették az Oktogon című publicisztikai rovatot, ahol vetésforgóban jelentek meg az írások, többek között itt publikált 2018-ig Apáti Bence is. A lapban most egyetlen publicisztika található, Szajlai Csaba főszerkesztő-helyettes töpreng az erős vagy a gyenge forint hasznosságáról.
Az új Figyelő a jelek szerint civilizáltan kormánypárti gazdasági lap szeretne lenni, olyan újság, amit akkor sem dob el rémülten egy cégvezető, ha egyébként ellenzéki érzelmű, mert talál benne szakmai szempontból releváns anyagokat meg pár nem üzleti témájú érdekességet is.
A kérdés csak az, hogy minek?
Minek egyáltalán ilyen profilú nyomtatott lap a kormánypárti médiaholdingnak? Nem tudjuk, hogy miért vették el Schmidtéktől az újságot, hiszen hivatalos indoklás nem volt, de a lojalitással nyilvánvalóan nem lehettek problémák. Annál lojálisabbnak lenni, mint Láncziék voltak, nem lehet. Amivel bajok lehettek, az inkább a példányszám, bár a Figyelő nem auditáltatja magát, így erről nincs megbízható adat, de iparági pletykák szerint az újságból 3-4 ezer példány fogyott, és ennek jelentős részét is intézmények fizették elő.
A propaganda-Figyelő minden bizonnyal azért szűnt meg, mert a propagandatermékek legfontosabb kritériumát nem teljesítette: nem hatott. Nem volt elérése.
A régi Figyelő, a Schmidt Mária-féle vásárlás előtti mértékadó, független gazdasági hetilap szintén nem fogyott túl jól, a példányszáma az utolsó évtizedben lassan csökkent, az eladás idején több mint 7000 darabot értékesítettek belőle. Ha mást nem is, Láncziék azt biztosan elérték, hogy az olvasótábor lecserélődött - akik korábban a Figyelő vásárlói voltak, azok ma többségükben valószínűleg HVG-t, Forbes-t vagy leginkább netes lapokat olvasnak. Nem valószínű, hogy Deák Bálinték rá tudnák őket venni, hogy három év kihagyás után térjenek vissza egykori lapjukhoz. Akik viszont a Lánczi-féle Figyelő karcosabb hangvételére voltak vevők, azoknak a megújult Figyelő lesz túl kevés.
Egyszerűen nem látszik az a piaci rés, amit ez az újság betölthetne.
És idén azt is megtanulhatták a kormányzati médiumok dolgozói, hogy a példányszám és az olvasottságban mégiscsak számít a kormánymédiában, céltalan hobbitermékekre szánt feneketlen kassza ugyanis nem létezik.

(Borítókép: Aradi László / Index)
"
600,kultur,"Döntöttek a kiemelt budapesti színházaknak a kivezetett tao-támogatások helyett juttatandó fix összegű többlettámogatásról, írja az MTI. A tizenegy fővárosi fenntartású színház között idén 3,5 milliárd forintot osztottak szét a fővárosi vezetés javaslata alapján - erről Kásler Miklós emberi erőforrások minisztere és Tarlós István főpolgármester beszélt csütörtökön közös sajtótájékoztatójukon.
Kásler Miklós elmondta, a tao-rendszer kivezetése után többlettámogatási rendszert alakítottak ki. A többlettámogatással szerinte minden előadó-művészeti ág jelentős támogatáshoz tud jutni, és fenn lehet tartani az eddig elért színvonalat. A rendszer elmondása szerint így lényegesen áttekinthetőbbé vált, és ""sokkal jobban kifejezi a magyar kultúra eredetileg is megjelent rendkívüli sokszínűségét"" - tette hozzá."
601,kultur,"Magyarországon sem bírták a szerverek a Bosszúállók: Végjáték iránti nagy érdeklődést. Nemrég írtuk meg, hogy Amerikában több nagy online jegyértékesítő oldala is lehalt a rajongók miatt: Fandango, az AMC és az Atom Tickets is megküzdött a magas látogatószámmal. A Fandango kedd esti közlése szerint a Bosszúállók: Végjáték mindössze hat óra alatt döntötte meg a Star Wars 7 (Csillagok háborúja: Az ébredő Erő) korábbi előzetes jegyeladási rekordját.
Egy olvasónk hívta fel a figyelmet rá, hogy a magyar szerverek sem bírták a rohamot. A film hazai vetítéseire csütörtök reggel 10-kor nyílt meg az online elővétel lehetősége, de voltak, akik nem tudtak fizetni. A Cinema City-nél megerősítették, hogy a nagy érdeklődés miatt átmenetileg valóban lehetnek jegyvásárlási nehézségek. A gond szinte kizárólag az Aréna Pláza előadásainál jelentkezik, itt játsszák ugyanis a filmet IMAX-ben. A Cinema City-nél folyamatosan dolgoznak a megoldáson. Azt mondják, hogy akiktől levonta a rendszer a jegy árát, de mégsem tudták megvenni a jegyet, azok is meg fogják kapni utólag. Utoljára egyébként a Star Wars-filmeknél tapasztaltak ekkora érdeklődést a jegyelővételek iránt.
Az óriási igény miatt úgy döntöttek, hogy kibővítik az elővétel lehetőségeit. Eredetileg csak a premier hetére szerdától vasárnapig lehetett előre jegyet venni, ezt szerdától szerdáig tartó időtartamra bővítették. Több előadást egy napra viszont azért nehéz betenni, mert a film nagyon hosszú, 182 perc. Még egy plusz vetítéssel az utolsó előadás hajnalban érne véget.
            
A Bosszúállók: Végjáték április 25-től látható a magyar mozikban. "
602,kultur,"Britney Spears múlt héten bevonult egy ideggyógyintézetbe, erről most tájékoztatta rajongóit az Instagramján. Spears azt írta, hogy úgy érzi, hogy most egy kis ""én-időre"" van szüksége. Az énekesnő egy harmincnapos programra jelentkezett be, értesült a The Hollywood Reporter.
We all need to take time for a little ""me time."" :)
 Britney Spears (@britneyspears) által megosztott bejegyzés, Ápr 3., 2019, időpont: 12:30 (PDT időzóna szerint)

Spears nehézségeit valószínűleg az okozhatja, hogy apja, Jamie Spears, aki egyben a menedzsere is, súlyos betegséggel küzd. Januárban életmentő műtéten esett át, de még további kezelések várnak rá. 
Nem ez az első alkalom, hogy Britney Spearst ideggyógyintézetben kezelik. 2007-ben volt egy súlyos összeomlása, fotósok előtt kopaszra borotválta a fejét, aztán egy esernyővel rátámadt egy lesifotósra. Ezek után többször volt kórházban, majd 2008 januárjában elvették tőle a fiai felügyeleti jogát, őt pedig gyámság alá helyezték. A Rolling Stone magazin Amerikai tragédia címmel írt címlapsztorit az énekesnő kálváriájáról. Egy évvel később Spears összeszedte magát, és azóta nem írtak arról, hogy mentális problémája lenne. "
603,kultur,"
Amolyan Sztárom a párom történetnek szánják a Charlize Theron és Seth Rogen főszereplésével készült Csekély esélyt. A különbség csak annyi, hogy az elérhetetlennek tűnő nő ez esetben nem filmsztár, hanem politikus, az Amerikai Egyesült Államok külügyminisztere. Fred (Seth Rogen) meg nem könyvesboltos, hanem újságíró, aki még gyerekkorukból ismeri a nőt. És innentől muszáj idézni a film sajtóanyagából: ""A férfi legerősebb fegyverével, a humorával letaglózza a nőt, aki a stábjába egyből fel is veszi őt szövegírónak"". Szóval miután Rogen karaktere letaglózta Theront, elkezd nyomulni rá, és aki egynél több romkomot látott, nyilván sejti, hogy milyen sikerrel.


A filmhez most érkezett magyar nyelvű előzetes:

A Csekély esélyt állítólag imádták a tesztvetítéseken, ami elég fura, mert olyan viccek vannak benne, mint: ""Egyszer franciáztam Fidel Castróval"", és annak lebegtetése, hogy Theron karaktere esetleg lefeküdt a kanadai miniszterelnökkel, Justin Trudeau-val. A film rendezője Jonathan Levin, aki korábban Amy Schumer és Goldie Hawn pusztító vígjátékát, az Ó, anyám!-at készítette.
            
A film 2019 júniusától látható a magyar mozikban. "
604,kultur,"Morgan Ortagust, a Fox televízió egyik szerkesztő-műsorvezetőjét nevezték ki szerdán az amerikai külügyminisztérium új szóvivőjének, írja az MTI. A 36 éves Ortagus - egykori szépségkirálynő - a Foxnál a nemzetbiztonsági ügyek szakértőjeként tevékenykedett. Volt tartalékos tengerészgyalogos is, és több kormányzati szerv, köztük az Egyesült Államok Nemzetközi Fejlesztési Ügynöksége (USAID) munkatársa. Dolgozott a pénzügyminisztériumban mint hírszerzési elemző, szolgálatot teljesített Szaúd-Arábiában és több hónapig Irakban.
Ortagus Heather Nauert szóvivőt váltja a poszton. Nauert 2017-ben szintén a Fox televíziótól érkezett a külügyminisztériumba, de tavaly decemberben Donald Trump elnök az Egyesült Államok ENSZ-nagyköveti posztjára jelölte őt. Nauert februárban családi okokra hivatkozva visszamondta a felkérést.

Mike Pompeo külügyminiszter Twitteren köszöntötte az új szóvivőt: ""el vagyok ragadtatva, hogy őt fogadhatom a külügyminisztérium új szóvivőjeként. Tapasztalatai a hírszerzői elemző munkában és a sajtó területén Amerika hasznára válnak"".

Arról, hogy kerül egyre több Trump családtag és tévé-kommentátor a Fehér Házba, itt írtunk bővebben. "
605,kultur,"Lassan nem marad Hollywoodban olyan sztár, aki nem játszik valamilyen képregényfilmben. Most az Oscar-díjas Rachel Weisz is csatlakozhat a Marvel-univerzum színészeihez, írja a Variety. Weisz a készülő Fekete Özvegy-film egyik szerepéről tárgyal, ha megegyeznek, akkor valószínűleg a Scarlett Johansson által játszott címszereplő egyik ellensége lesz. Rajtuk kívül egyelőre Florence Pugh, a Lady Macbeth és a Családi bunyó színésznője csatlakozott a filmhez. 
A Fekete Özvegy karaktere legközelebb a várva várt Bosszúállók: Végjátékban tér vissza. Ha elkészül az önálló film Johanssonnal, akkor ez lesz a Marvel kapitány után második Marvel-film, aminek nő a főszereplője. És a rendezője is nő: az ausztrál Cate Shortlandet hetven jelölt meghallgatása után választották ki. 
Shortland legsikeresebb filmje a 2013-as Lore, ami Magyarországon elnyerte a 20. Titanic Nemzetközi Filmfesztivál fődíját. (Az Index is nagyon szerette a náci szülők gyerekeinek sorsát követő második világháborús történetet.)

Scarlett Johansson nagy rajongója Shortland munkáinak, ez jelentősen hozzájárult ahhoz, hogy ő legyen a kiválasztott.

A Fekete Özvegynek egyelőre nincs premierdátuma. 
"
606,kultur,"Megvan az a jelenet Richard Linklater klasszikusából, az 1993-as Dazed and Confusedból, amikor Matthew McConaughey ránt egyet a nadrágszíján, és egy kéjenc magabiztosságával kifejti, hogy mit imád annyira a középiskolás lányokban? Akkor képzeljük el, hogy McConaughey karaktere azóta nemcsak megöregedett, hanem kicsit túlságosan is rácsúszott a fűre és az egyéb tudattágítókra, aztán a nagy-nagy bekészülések előhozták belőle a költőzsenit, aki Texast Floridára cserélve végül a tengerparti napsütésben talált magának otthont.
Ha elképzeltük (csak nyugodtan, nem sietünk sehová), akkor nagyjából helyben is vagyunk: a Spring Breakers, a Gummo és a Trash Humpers rendezője, Harmony Korine a legújabb filmje antihősének pont egy ilyen alakot választott, a főszerepet Matthew McConaughey kapta meg, akinek minden józanságot nélkülöző világát olyan nevek teszik még őrültebbé, mint Snoop Dogg, Isla Fisher, Zac Efron, Martin Lawrence vagy Jonah Hill – és egyikőjük karaktere sem nevezhető éppen normálisnak.
Korine persze nem a Dazed and Confused folytatását készítette el, és nem is a Spring Breakers 2-t, hiába játszódik a Túltolva is Floridában, ahol a rendező állítása szerint olyan súlyos figurákat ismert meg, hogy mindenképpen filmre akarta őket vinni. Pedig Korine sem kispályás freak: szüleivel egy ideig egy kommunában élt, 12 éves korában talált egy levágott emberfejet, 19 éves volt, amikor megírta Larry Clark Kids című kultfilmjének forgatókönyvét, és 23, amikor az első filmjét, a Gummót rendezte, aztán úgy rácsavarodott a drogokra, hogy még 30 éves kora előtt kiégett.
            
Ahogy egy interjúból kiderült, Harmony Korine legújabb filmjére a floridai élmények mellett Jimmy Buffet dalai voltak a legnagyobb hatással. “Egy olyan filmet akartam csinálni, ami olyan, mint egy Jimmy Buffet-szám, csak mocskosabb. Egy nyers, részeg ballada, egy óda a kicsapongáshoz” – mutatott rá a lényegre Korine, aki egyébként nemcsak hogy megismerkedett a floridai zenésszel, hanem meg is dumálta vele, hogy szerepeljen néhány jelenetben. (Annak, aki nem ismeri, mutatok egy Jimmy Buffet-számot.)
Index.hu: 5/10
IMDb: 6,1/10
Rotten Tomatoes: 54%
Guardian: 4/5
New York Post: 1/4 
Consequence of Sound: D+
IndieWire: B-
“Ismerkedjetek meg Moondoggal, a filmszereplővel, akit majd jól állon szeretnétek vágni” – kezdett bele a film kritikájába a New York Post. Matthew McConaughey radikálisan hedonista, saját törvényei szerint élő (szarj le mindent, és érezd jól magad mindenáron) figuráját tényleg nem könnyű szeretni, de Korine néha azért eléri, hogy legalább egy picit megértsük a zöldbe és az élvezetekbe szerelmes költőt. Ez pedig nagy szó, mert amikor a filmet nézzük, általában tökre nem értünk semmit.
Moondog egy olyan fickó, aki nem egyszerűen elkésik a lánya esküvőjéről, hanem amiatt csúszik, mert – miközben a felesége a holléte miatt hívja telefonon – egy idegen nőt kefél valami koszfészek konyhájában, ahol az akció közben spatulával csapkodja a frissen megismert partnere fenekét. Az egyetlen probléma, hogy Moondog nem tudja, hogy a házassága nem csak az ő oldaláról nyitott, a nejét, Isla Fishert, egy családi jóbarát, Snoop Dogg, intézgeti a távollétében. Aztán az esküvő éjszakáján minden megváltozik.
A sztoriba ennél jobban belemenni teljesen felesleges, a Túltolva végig egy szmokis agymenés marad lehetetlen alakokkal, túlméretezett spanglikkal, fedetlen keblekkel, arcpirítóan sok orális szexszel, egy kokainfüggő papagájjal és egy bonggá átalakított gázmaszkkal. Szóval jobb, ha nem is áltatjuk magunkat: Korine első mainstream dobása egy agyatlan vígjáték, de ebben az agyatlan vígjátékban azért végig ott van a költészet, az élet szépsége, és persze elég sok fájdalma is.
Moondog figurája mögött ugyanis egyszerre bújik meg Bukowski, Baudelaire és Hunter S. Thompson alakja, és hát legyünk őszinték: az összes szmokis haverunk lehetetlensége és felnőni nem akarása is.
A Túltolva első blikkre szörnyű, de még talán másodikra és harmadikra is, aztán az ember – ha kellőképpen nyitott – néha azt kezdi érezni, hogy a sok kellemetlenség mögött olykor rejtőzik valami egészen csodás is. Ezt a csodát azonban nem kapjuk meg könnyen. Korine ugyanis öntörvényű alkotó, aki egyszer például azt nyilatkozta, főleg azért csinál dolgokat, hogy saját magát szórakoztassa.
És ő, a színészek, meg a stáb bizonyára őrületesen jól szórakozott, amíg ez a film készült. (A kedvenc sztorim a forgatásról például az, hogy Snoop Dogg a kamufüvet igazira cserélte, Matthew McConaughey meg az akarata ellenére úgy beállt, hogy 13 órán keresztül rappelt tőle.) Hogy a néző hogy szórakozik majd, az már valamivel izgalmasabb kérdés. Én elsősorban a körülményektől tenném függővé a kérdést, és amikor a körülményekről beszélek, akkor egészen konkrétan arra gondolok, hogy nem mindegy, hogy az ember be van mókázva, amikor a filmet nézi. Mert ha nem, akkor jaj neki, de ha igen, akkor abból tényleg bármi kisülhet.
Nyilván nem véletlen az sem, hogy Korine korábban arról fantáziált, hogy a filmjét majd marihuánafüstös termekben vetítik, hiszen valószínűleg tényleg ez az egyetlen járható út, hogy rá tudjunk hangolódni a Túltolvára, ami pont olyan, mint egy füves haver, akibe váratlanul belebotlunk az éjszakában: ha nem vagyunk a szintjén, nem mindig értjük, mit akar. Pedig valószínűleg semmi különöset, csak egy kis időre jól érezni magát, és ha benne vagyunk, akkor minket is szívesen lát, de ha nem, az sem baj, ő tutira remekül szórakozik nélkülünk is."
607,kultur,"Erkölcsi bukás
- írta a brit The Guardian a Madeleine McCann eltűnéséről készült nyolc részes Netflix dokumentumfilm-sorozatról. A The Disappearance of Madeleine McCann csak nemrég került fel a streamingszolgáltató kínálatába, de a brit sajtó máris leszedte róla a keresztvizet. “Morális csőd”, “kizsákmányolja a család szenvedését”,”feleslegesen dagályos” - záporoztak a negatív minősítések a sorozatra.
Chris Smith, a Jim Carrey megborulásáról szóló dokumentumfilmjével nagy sikert aratott rendező leginkább azzal vívta ki a sajtó haragját, hogy lényegében semmi újat nem közölt. A The Disappearance of Madeleine McCann-ben nincsenek új tények, de még csak új szempontok sem - állítják a kritikusok. Nyolc egyórás részen keresztül ismételjük át, amit már eddig is tudtunk Madeleine eltűnésének éjszakájától az összes hamisnak bizonyult nyom követéséig.
Madeleine McCann eltűnése a 2000-es évek egyik legnagyobb bűnügyi rejtélye volt, és máig rendszeresen témát ad az angol nyelvű bulvársajtónak. A háromgyerekes brit orvos házaspár legidősebb kislánya nem sokkal negyedik születésnapja előtt tűnt el a portugáliai Praia da Luz üdülőhely egyik apartmanjából, ahol szüleivel és két évvel fiatalabb ikerpár testvéreivel nyaralt. A szülők lefektették a gyerekeket, majd elmentek a barátaikkal vacsorázni egy 120 méterre lévő étterembe. A gyerekeket óránként ellenőrizték, az apa, Gerry McCann kilenckor még mindent rendben talált. De amikor tízkor az anya, Kate McCann ment be az apartmanba, Madeleine már nem volt ott.
Az első perctől világos volt, hogy az eleinte emberrablásra gyanakodó portugál rendőrség és a McCann szülők nem találják a közös hangot. A házaspár kezdettől inkompetensnek érezte a rendőröket, akik viszont képtelenek voltak felfogni, hogy hagyhatja magára valaki éjjel a kisgyerekeit. “Ez kulturális különbség a két ország között” - magyarázza a McCann család egyik PR tanácsadója (több is volt, sőt, jelenleg is van nekik). Szerinte ami Nagy-Britanniában normálisnak, az Portugáliában súlyos felelőtlenségnek számít. A portugál rendőrök már itt eldöntötték, hogy a szülők így vagy úgy, de bűnösök.
Eleinte mégis egy Praia da Luzban lakó brit férfit, Robert Muratot gyanúsították. Murat megszólal a filmben, sőt egy egész epizódot szentelnek neki. Lett egy feltételezett bűntársa is, ehhez elég volt, hogy Sergey Malinka egyszer fejlesztett egy weboldalt Muratnak. Mindketten azt mondják, hogy bár már rég nem gyanúsítottak, az ügy tönkretette az életüket. (Muratnak később 600 ezer fontos kártérítést ítéltek meg.) A legfrusztrálóbb a The Disappearance of Madeleine McCann-ben, hogy mindenki lehet ártatlan, de mindenkivel kapcsolatban felmerültek nyugtalanító tények. Murat például azt mondja, h egyszerűen nem emlékszik arra a telefonhívásra, amit Madeleine eltűnésének éjjelén intézett Malinkához. Azt mondja, hogy talán a zsebében lévő telefon magától hívta Malinkát, aki nem vette fel.
A portugál rendőrség szeptemberben aztán bejelentette, hogy feltételezésük szerint a kislány már a szobában meghalt, aztán elvitték onnan. Megtalálták Madeleine vérnyomait az apartmanban és a kocsiban, amit szülei 25 nappal az eltűnése után béreltek. Anyját, és később az apját is gyanúsítottá nyilvánították. Gonçalo Amaral volt portugál rendőrfőnök szerint Madeleine-t a szülei véletlenül megölték, aztán eltüntették a holttestet. Amaral könyvet is írt az elméletéről, és a mai napig kitart mellette.
Később azonban kiderült, hogy a portugál rendőrség bizonyítékai messze nem bizonyító erejűek, Amaralt kirúgták, a szülők gyanúsítását ejtették. De újabb gyanúsított nem volt, és azóta sincs. A szülők több nemzetközi magánnyomozó céggel nyomoztattak, és a brit rendőrség is újranyitotta az ügyet. Madeleine idén lenne 16 éves, szülei a mai napig rendületlenül hiszik, hogy életben van.
A McCann szülők nem kértek a dokumentumfilmből. Közleményük szerint a Netflix felkérte őket, hogy szerepeljenek a sorozatban, de ők nem látták, és most sem látják hogyan segíthetne ez a film Madeleine keresésében. Főleg úgy, hogy jelenleg is zajlik egy rendőrségi nyomozás, amit a Netflix sorozata szerintük akár hátráltathat is. (Ennek ellenére sok barátjuk, rokonuk és segítőjük megszólal a sorozatban.)
A kritikák egy része valóban jogos, és a szülők távolmaradása is érthető. Mégis, ebben az esetben a brit sajtó véleményét érdemes távolságtartással kezelni, mert az angol média egyszerre bíró és peres fél. A sorozat legalább annyit foglalkozik a sajtó szerepével az ügyben, mint a rendőrség munkájával. Nem éppen hízelgő színben tünteti fel a legnagyobb brit bulvárlapok készítőit, akik az egyik pillanatban a szülők bűnrészességét, a másikban meg az ártatlanságukat harsogták ugyanolyan meggyőződéssel. És a McCann házaspár objektivitása is megkérdőjelezhető, hiszen a sorozat éppen olyan részletességgel mutatja be a portugál rendőrség bizonyítékait ellenük, mint az angol szakértők ellenvéleményét.
A The Disappearance of Madeleine McCann valóban embert próbálóan hosszú, sokszor tesz felesleges kitérőket (például a portugál üdülőhely, Praia da Luz érdektelen helytörténete) és tényleg nem szolgál érdemi újdonságokkal. De becsülettel összegyűjt mindent, ami jelenleg erről a történetről tudható, és lehetővé teszi, hogy a teljes képet lássuk a világ egyik leghíresebb gyerekeltűnési ügyében.
Amellett, hogy Madeleine-t nem találták meg, a legelkeserítőbb a történetben az, hogy a sorozat jelentős része a sérelmek sorolása. Nemcsak a portugál rendőrök és a szülők, rokonok, barátok mutogatnak egymásra, hanem két ország, Nagy-Britannia és Portugália is. A portugál megszólalók többsége máig hiszi, hogy McCannék a bűnösök, míg a britek biztosak az ártatlanságukban.
Gonçalo Amaral vagy féltucatszor hozza fel, hogy a brit média hányszor nevezte alkalmatlannak, kövérnek, iszákosnak. De örök haragban áll azóta a portugál tévésztárral, Sandra Felgueirassal is, aki állítja, a volt rendőrfőnök megvezette őt a McCannék bűnösségéről szóló hamis infókkal. Amaral viszont azt mondja, hogy soha nem beszélt a nővel. A McCannék által felbérelt egyik magánnyomozó cég tulajdonosa és az ügyre állított nyomozójuk sem beszélnek már egymással. Mintha mindenki, aki kapcsolatba kerül Madeleine eltűnésével, előbb-utóbb annyira frusztrálttá válna, hogy másokon tölti ki a haragját.
A The Disappearance of Madeleine McCann egyik legérdekesebb aspektusa, hogy miközben gyerekek ezrei tűnnek el, mitől lesz valakiből világhírű eltűnt gyerek. Ahogy az egyik megszólaló rámutatott, jelenleg csak Portugáliában 1667 eltűnt gyereket keresnek. Egyikük nevét sem ismerjük, a Madeleine McCann-nel kapcsolatos híreket viszont a mai napig követi például a magyar sajtó is. A Harry Potter-könyvek írója, J.K. Rowling és a Topshop tulajdonosa 2,5 millió fontos jutalmat ajánlott fel annak, aki megtalálja a kislányt. Többek között Gordon Brown korábbi brit miniszterelnök és David Beckham is megszólalt az ügyben.
“Úgy kezeltük, mint egy politikai kampányt” - mondja a család egyik PR tanácsadója. És valóban: a szülők magángéppel repültek sajtótájékoztatókat tartani Európa különböző városaiba, találkoztak a pápával és elmentek Oprah Winfrey talkshowjába is. A legtöbb eltűnt gyerekkel ellentétben Madeleine kifejezetten jó körülmények között élő felső-középosztálybeli szülők kislánya volt. A szülők jó média- és politikai kapcsolatokkal rendelkeztek, amit maximálisan ki is használtak. De ez önmagában kevés lett volna ekkora hírveréshez: kellett az is, hogy a kislány eltűnése ilyen ellentmondásos legyen. Ahogy az is számított, hogy Madeleine nagyon szép gyerek egy különleges ismertetőjeggyel: a jobb szemén a szivárványhártya ritka deformációja látható, a pupillájából sötét csík húzódik szeme aljáig.
Így válhatott belőle szimbólum, akinek eddig összesen 11 millió fontot, vagyis körülbelül 4 milliárd forintot emésztett fel a keresése. Akit 42 országban véltek megtalálni, de akiről a mai napig nem tudunk semmi biztosat.

(Borítókép: Madeleine McCann. Fotó: The Disappearance of Madeleine McCann (2019) / IMDb)
"
608,kultur,"A Brúnó Budapesten című 2017-es képeskönyvet a nagyobbik lányom az ovis barátnőjétől kapta szülinapjára, és nagy becsben tartja: hiába rühelljük mi a feleségemmel, bekerült az esti körforgásba. Volt már rá példa, hogy finnyás értelmiségi szülőkként egy-egy (szerintünk) túl bugyuta mesekönyvet elsüllyesztettünk és a feledés homályába kényszerítettünk, de itt most erre esélyünk se volt.
Bartos Erika – az emberábrázolásokat leszámítva jól illusztrált, elég igényes megjelenésű – könyve egy Brúnó nevű kisfiúról szól, aki a könyv elején a fővárosba költözik a szüleivel. Valójában azonban Budapest a főszereplő: ahogy Brúnó ismerkedik a várossal, a hatkötetes sorozat sorra veszi a fontosabb környékeket. Nekünk az első kötet (Buda tornyai) van meg, és ez a mi nagy pechünk:
pontosan ott, a Vár közelében lakunk, ahol Brúnó elkezdi az ismerkedést a várossal.
A lányaink boldogok, hogy az események az életük legszűkebb, a rajzokról tökéletesen beazonosítható helyszínein zajlanak, ezért folyamatosan követelik, hogy újra- és újra elolvassuk (a többi rész, leszámítva egy siket kislány felbukkanását, nem is igazán izgatja őket).
A Brúnó Budapesten felnőtteknek elég gyötrelmes olvasmány. Nem mintha századik olvasásra szülőként ne lenne bármelyik mese az, de ebben az esetben nem könnyíti meg a dolgot, hogy a szereplőknek nincs értelmezhető karaktere, így aztán fejlődni sem tudnak és valójában cselekmény sincs.
Brúnóék, mint a robotok, különböző felállásokban mechanikusan végigmasíroznak Buda turisztikai szempontból érdekes pontjain,
ahol egy felnőtt rendre eldarálja, miért érdekes az adott hely. A gyerekekről viszont nem derül ki semmi: csodálkoznak, néha szaladgálnak, játszanak a játszótereken. Olykor esznek valamit. És persze alákérdeznek a kísérő felnőttnek, hogy ő mindig felmondhassa a Fontos Tudnivalókat.
A Brúnó Budapesten – legalábbis az első kötet, a többi nincs meg – így aztán nem is igazi mese, inkább valami hibrid útikönyv vagy programajánló gyerekes családoknak. És valóban, nem csak a lányaink, de mi is tanultunk új helytörténeti érdekességeket a könyvből, nekik meg kezd derengeni, mennyire különleges helyen lakunk.
Ha az ember útikönyvet ír, nem árt, ha tekintettel van a megcélzott közönség teljesítőképességére. Soha eszembe nem jutott volna cikket írni ""A Brúnóról"", ahogy a lányaim hívják, ha úgy a huszadik olvasásnál nem tűnik fel valami. Az hagyján, hogy Brúnót a Pestre költözés másnapján a szülei több napra lepasszolják ""keresztapáékhoz"", hogy addig ők a lakást csinosítsák – szerintem egy normális gyerek, akit épp örökre kirángattak a megszokott környezetéből, nemigen hagyná ezt szó nélkül. Nem így a kis Brúnó, aki az összes szereplőre ráaggatott egyenmosollyal eltávozik keresztapával és annak három fiával, hogy három napig egyáltalán ne is lássa a szüleit.
De még csak nem is azért akartam írni, mert kicsit életszerűtlennek tűnik, mennyire jól bírják a gyerekek a kiképzést. A második napon a fiait (4, 6, 7) és Brúnót (5) a Várban mindenféle régi épületek és szobrok megtekintése mellett keresztapa pár óra alatt három múzeumba (Hadtörténeti, Zenetörténeti, Telefónia) is elrángatja, és a gyerekek egy szóval se említik, hogy tele már kicsit a hócipőcskéjük a művelődéssel. Keresztapáék amúgy a Clark Ádám téren, a Vár tövében laknak, tehát bár Brúnó feltehetően először látja a Várnegyed látnivalóit, ugyanez keresztapa családjára már valószínűleg nem áll.
Valójában az szúrt szemet, hogy a vári turistáskodás során keresztapa, aki leginkább egy, a politika helyett 20 éve a szobatudóskodást választó, legatyásodott Kövér Lászlóra hasonlít, 
milyen irgalmatlan mennyiségű pénzt csesz el.
Kicsit csábít, hogy kiszámoljam, mennyire rúgott Brúnóék teljes, háromnapos vári dorbézolása, vagy hogy a Gellértheggyel, Óbudával, Kelenfölddel és a Svábheggyel kiegészített nyári hetek – az első kötetben megénekelt – kalandozása összesen mennyibe fájt (a hat kötetről nem is beszélve). De Budapest egy drága város, a gyerekes városnézés meg költséges műfaj: ne legyünk túl demagógok, elégedjünk meg Brúnó legelső budapesti napjának összesített kiadásaival.
Brúnóék első útja a Halászbástyához vezetett, ahol dicséretes önmegtartóztatással nem mentek fel a felső szintre, és ezzel kapásból megspóroltak 1500 forintot.
Nem tudom, ekkor pattant-e el valami keresztapában, de hirtelen olyan konzumtéboly tört rá, hogy estig le se állt.
Rögtön leereszkedett a gyerekekkel a Halászbástya Szent Mihály-kápolnájába, hogy megnézzék a 3D-s történelmi vetítést. A belépő 1500 Ft, gyerekjegy nincs: keresztapa a négy gyerekkel egyből elköltött 7500 forintot. (""Mindannyiuknak nagyon tetszett."")
A Hiltonnál befagyiztak (""a fiúk sok-sok gombóc fagyit megettek""): a képen Brúnó tölcsérében három gombóc van, és ha a többi gyerek se kapott kevesebbet, 3600 forintot hagytak ott (tavaly a Dominikánus udvar melletti kioszkban, amennyire emlékszem, 300 volt egy gombóc, a feleségem szerint 400).
Miután játszótereztek egyet, ""pihenésképpen"" átsétáltak a Mátyás-templomhoz, ahová nemcsak bementek (""a fiúk mind elnémultak""), de a templom tornyába is felmásztak. Ez összesen 6000 forintba kerül. Keresztapa egy utcai rajzolótól vásárolt egy képet a Mária-kapuról keresztmamának: mivel még nincsenek kint a rajzolók, az árakat nem tudom csekkolni, de nem hiszem, hogy ötezer alatt megúszta.
Meghallgatták a Mária Magdolna-torony harangjátékát, aztán visszasétáltak a Balta köz rétesezőjéhez: ""Nemcsak rétest, de egy nagy adag pogácsát is elmajszoltak"". A kislányaim ovijából-bölcsijéből a lakásunkat a Balta közön keresztül is meg lehet közelíteni, és mivel ezt ők is jól tudják, az árakat sajnos közelből ismerjük: egy rétes 400 forint.
A ""nagy adag"" pogácsával bajban vagyok, de ha csak a gyerekek kaptak, akkor is kizártnak tartom, hogy az ne lenne legalább egy ezres. Ez így együtt minimum 2600 forint.
Ha már arra jártak, benéztek a Budavári Labirintusba, ami ötüknek 7000 forintba fájt. Ha esetleg keresztapa élelmes volt, kisírhatta, hogy az amúgy 2 felnőtt + 2 gyerekre vonatkozó családi jeggyel mehessenek be: úgy mindössze hatezerből kijött a dolog. (""A fúknak nagyon tetszett a sötét alagútrendszer, csak Tibi érezte kicsit félelmetesnek."")
Brúnóék hazafelé indultak. Megnézték még az őrségváltást a Sándor-palotánál, és amikor keresztapa már azt hihette, hogy nem apad tovább a tárcája, Tibi a Budavári Palota mellett felkiáltott:
Kürtőskalácsillat!
Négy kürtőskaláccsal távoztak (10000), és mivel a nap nem lett volna teljes még egy kis pénzköltés nélkül, a siklóval ereszkedtek le a Clarkra (4000).
Így bulikázott el keresztapa egy szép nyári nap alsó hangon 44 700 forintot, hogy a kis Brúnónak kellemesek legyenek az első benyomásai Budapestről (és keresztanya se maradjon vásárfia nélkül). Ő maga egy falatot sem evett, a gyerekek viszont rengeteg fontos ismerettel gazdagodtak, és a szénhidrát-igényük se maradt kielégítetlen.

(Borítókép: Bődey János / Index)
"
609,kultur,"Kimondta a bíróság, hogy a közmédia megalapozottan állította azt az anyagaiban, hogy az RTL Klub Szenzációs négyes c. műsorának első adása az agresszió és a szeméremsértés határán mozgott, írja az MTI.
A bíróság első és másodfokon is az MTVA-nak adott igazat az RTL által indított perben, amelyben azt kifogásolták, hogy a Híradó.hu és az M1 úgy számolt be a műsor első adásáról tavaly szeptemberben, hogy a Szenzációs négyes az agresszivitás és a szeméremsértés határán mozgott, továbbá, hogy a műsorban meztelen testeket mutattak.
A bíróság az ítélettel kapcsolatban kiemelte, hogy
a Magyar RTL Televízió Zrt. a bulvár kategóriába tartozó tartalmak esetében, mint amilyen az érintett műsor is, köteles tűrni a kritikát és a számára nem tetsző véleményformálást is."
610,kultur,"Azok után, hogy több magyar médiacéggel egyetemben az Origót tulajdonló New Wave Media Group is pénzt nyert a Google DNI-pályázatán, az amerikai cég utólag visszavonta a támogatást a kormánybarát portáltól. A propagandaoldal így 50 ezer eurótól, vagyis közel 16 millió forinttól esik el.
A hírt a Nieman Lab honlapja hozta le egy hosszú cikkben azután, hogy megkérdezték a Google-t, ugyan miért támogatják a minőségi újságírás elősegítése érdekében azt az Origót, ami a Fidesz-kormány kézileg vezérelt szócsöve, és nem mellesleg már a MediaPowerMonitor és a New York Times is közölt róla nem túl fényes cikket. Utóbbi konkrétan azt a címet adta az cikknek, hogy ""A honlap, amely megmutatja, hogyan hal meg a szabad sajtó"".
A Nieman Lab megkeresésére azt nyilatkozta a Google, hogy
további vizsgálatok alapján megállapították, hogy mégsem adják meg a támogatást az Origót is kiadó New Wave Mediának.
A DNI-pályázattal kapcsolatos honlapról már le is került a New Wave Media neve, így a támogatottak között csak a 24-et kiadó Centrál, a 444-et kiadó Magyar Jeti és az Index.hu neve olvasható a támogatottak között.
A Nieman Lab cikke egyébként többek között megemlíti, hogy mennyire gyanús módon váltott tulajdonost az Origo, hogyan árasztották el végtelen mennyiségű állami hirdetéssel, és hogyan került a portál később Matolcsy György jegybankelnök unokatestvéréhez, majd később a fiához, Matolcsy Ádámhoz.
A Digital News Innovation alap 30 európai újság médiacégeit igyekszik segíteni összesen 150 millió euró fejlesztési támogatással, amellyel a digitális újságírást szeretnék erősebbé tenni modern technológiákkal.
A Nieman Lab egyébként annak a Nieman Újságírásért Alapítványnak a része, amit 1938-ban hoztak létre a Harvardon, és máig az amerikai egyetem első számú újságírói intézménye. A 2008-ban létrehozott Nieman Labnek pedig az a célja, hogy megvizsgálja, hogyan tudja támogatni a jövő minőségi újságírását."
611,kultur,"300 évig gyűjtetett – 3 nap alatt elveszett címmel nyílt szerdán időszaki kiállítás az Esterházy család kincseiről és azok államosításáról a fraknói várban, a főnemesi család hitbizományának egykori burgenlandi székhelyén.
A kiállítást szervező Esterházy Magánalapítvány, az Esterházy-vagyon ausztriai kezelője szándékosan a Tanácsköztársaság századik évfordulójára időzítette a tárlatot: a várban 1919. április 1-jén jelentek meg Sopron város és Sopron vármegye direktóriumának tagjai, hogy az Esterházy-család évszázadokon át összegyűjtött műkincseit a szocializmus építése jegyében lefoglalják és elvigyék.
A magánalapítvány közleménye szerint a fraknói várban látható tárlat azt mutatja be, hogy a Tanácsköztársaság kikiáltása után nemcsak földeket, gyárakat és kisüzemeket államosítottak, hanem sok-sok műkincset is ""szocializáltak"", azaz elvettek a tulajdonosaiktól. A kincsek lefoglalásának levéltári dokumentumokkal igazolható története mindeddig nem volt közismert, eddig általában úgy tudták, hogy a tárgyakat Esterházy Miklós szállíttatta Budapestre 1918 őszén. 
A kiállítás képeken és infografikákon idézi meg a Tanácsköztársaság korszakát, bemutatja a magántulajdonban lévő műkincsek erőszakos lefoglalási gyakorlatát, de látható a fraknói kincs néven ismert gyűjtemény több jelentős darabja is.
Miután a tárgyakat elvitték, az azokra milliméteres pontossággal szabott tokok üresen maradtak a várban. A száz éve üresen álló tokokat ezúttal úgy állítják ki, hogy a hozzájuk tartozó, ám elhurcolt műtárgyak digitális formában láthatók mellettük.
A kiállítás ezzel szemlélteti, hogy a várban manapság található kincsek ""szoros egységet alkotnak"" a fraknói gyűjtemény Magyarországon őrzött részeivel.
Az 1919-ben Budapestre vitt közel 280 darab tárgy sosem került vissza Fraknóra, bár a Tanácsköztársaság bukása után a család ezeket visszakapta, de 1923-ban Esterházy Pál herceg letétbe helyezte őket az Iparművészeti Múzeumban. A tárgyak ezután fordulatos utat jártak be, 1949-ben a hitbizományok államosításáról szóló törvénnyel ismét állami tulajdonba kerültek. A kollekciót 2016-ig az Iparművészeti Múzeumban őrizték, majd részben Eszterházára került. A tárgyak restitúciójáért 2017-ben pert indított a magyar állam ellen az ausztriai Esterházy Magánalapítvány. Az eljárást a bíróság idén március 8-án a törvényi változásokra hivatkozva felfüggesztette.
Nyilvánvaló, hogy a mostani fraknói tárlat nemcsak egy új történettudományi kutatási eredményt akar a nyilvánosságnak bemutatni, hanem üzenni is akar a magyar államnak azzal, hogy fókuszba helyezi a fraknói és a magyarországi tárgyak egykori összetartozását, és azt, hogy a gyűjtemény egységét száz évvel ezelőtt egy erőszakos beavatkozás bontotta meg. A magánalapítványnak ugyanis az az egyik fő érve az eljárásban, hogy a kincsek jogi értelemben a két háború között is a fraknói hitbizományhoz tartoztak - függetlenül attól, hogy Budapesten őrizték őket. 

A kiállítást 2019. október 31-ig lehet megtekinteni Fraknó (Forchtenstein) várában.
"
612,kultur,"Megkezdődött a jegyárusítás Amerikában 2019 talán legjobban várt filmjére, a Bosszúállók: Végjátékra, a jeles pillanat örömére pedig a Marvel újabb egy percnyi jelenetet adott ki egy kisebb előzetes formájában. Ennek pedig tényleg örülhetünk, mert tele van új képsorokkal, amik egyrészt megerősítenek több korábbi elméletet, másrészt legalább annyi új kérdést nyitnak, mint amennyit lezárnak.
Aki nem szeretne spoileraknára futni, vagy hogy valami olyasmi elmélet rontsa el a szórakozását, ami talán igaznak bizonyul majd a filmben, itt még visszafordulhat.
Ahogy a legutóbbi Bosszúállók: Végjáték előzetesnél, úgy most is a Fekete Özvegy hajszíne segít az időbeli tájékozódásban. Ez alapján nagyjából összerakható, hogy milyen sorrendben érnek vissza a Bosszúállók a főhadiszállásra:
Összességében ez az előzetes sokkal sötétebb hangulatú, mint a többi, kicsit ""mindig napfelkelte előtt van a legsötétebb"" érzése van az egésznek, mindenki szomorú, az elmúláson és a társak elvesztésén mereng, hogy aztán valóban bosszút állni induljanak Thanos ellen.
Persze ezekben a képekben láthatjuk, hogy Tony és Steve Rodgers gyorsan egymásra találnak , illetve hogy Pepper Potts túlélte a csettintést (sőt, még a jegygyűrű is ott van az ujján), a lényeg viszont ezek után jön. De hogy mik is?
Például Iron Man – a filmhez kiadott figurák alapján – Mark 85-ös páncélja, ami hatalmas ugrás ahhoz képest, hogy a Végtelen háborúban az Mark 50-es volt rajta, elég sok újdonságot várhatunk tehát a beleépített képességekben. Ami újdonság itt még, de nem a páncél kapcsán, hogy eddig ritkaságszámba menő nappali pillanatot láthatunk új hőseinkkel.
Kanyarodjunk vissza egy pillanatra Tony és Steve kézfogásához: egyrészt a háttérben fontos kiemelni a láthatóan a csettintés utáni New Yorkot, tele szeméttel és nem túl sok életre utaló nyommal, de ami ennél is fontosabb, hogy Amerika Kapitányon ugyanaz a ruha van, amit az Ultron kora, vagyis esetében három film óta visel. A gond, hogy itt teljesen más Tony hajszíne, mint a Végjáték alatt, könnyen lehet tehát, hogy valójában nem is csettintés után, hanem időutazásnak köszönhetően sokkal korábban vagyunk, és Amerika Kapitány ruhája nem más, mint egy őrült CGI-trükközés.
Korábban lesifotók alapján kiderült, hogy a Végjátékban valamilyen formában benne lesz az első Bosszúállókban játszódó New York-i csata, a hőseink pedig valami fura, a Deadpool-film időutazó karórájához hasonlító eszközt viselnek – ez lehet a kulcs, és itt is ezt a megoldást próbálhatják meg tovább rejtegetni.
Érdekesebb pillanat az is, amikor a Benetar megindul, belül ugyanis azt látjuk, hogy
Emiatt felmerül, hogy ez jó eséllyel egy korai mellékküldetés idején történik, még azelőtt, hogy a Fekete Özvegy visszahozná Tokióból Sólyomszemet, de már azután, hogy Tony és Nebula visszatértek a Földre, hiszen ők voltak a Benetarban. Ugyanakkor nem látni őket az űrhajóban, amitől cska még érdekesebbé válik az, hogy merre is mehetnek.
Ha már űrhajók és mellékküldetés, a hatalmas hajó nem más, mint a Sanctuary II, vagyis Thanos hajója, amire épp két olyan gyűrűformájú hajó dokkol, amivel az előző Bosszúállókban találkoztunk New York egén. A Mordályt és Thort mutató képkocka hátterében ennek a hajónak a belső terét mintázó hátteret láthatunk, a terv része lehet tehát, hogy Thanost valamilyen formában saját hajóján lepik meg – vagy épp pont ez sül el balul, mert nem találják otthon a titánt, hiába utazzák át emiatt a fél világot, és új tervet kell kitalálniuk.
Az viszont szinte biztos, hogy ez nem a Thanosszal való (egyik) nagy összecsapást vezeti fel közvetlenül, hiszen annál – az előző trailerben már látott, lángoló romokkal tarkított bolygón – Amerika Kapitány megint egy új ruhában van (ezt tették az egyik friss plakátra is), ami nagyon közel áll a képregényből ismert klasszikus, pikkelyes hatású verzióhoz, a vállán a Bosszúállók A betűjével, Tony viszont a frissen megmutatott páncélt viseli.
Ők ketten, Thorral kiegészülve itt közelítenek a hatalmas, földbe szúrt kétoldalú kardja mellett gubbasztó Thanos felé a záró képkockákban. Amikor Thanos megérkezik, abból kiderül, hogy még mindig működőképes a csettintés alatt erősen megrongálódott kesztyű, az viszont, hogy egy hatalmas kardja is van, azt jelentheti, hogy Thor csapásával kiegészítve jelentősen csökkent az ereje.
Amit viszont nem láttunk egy másodpercre sem az új, egyperces előzetesben, az az előző trailerben elég hangsúlyos helyre kerülő fehér, szkafanderre hajazó kvantumruha, maradt tehát elég nyitott kérdés a filmről.
Az előzetesekről annyit tudni, hogy a stúdió összesen 8 percnyi jelenetet engedett felhasználni a promóanyagokhoz, miközben a film teljes hossza 182 perc lesz – eléggé sűrített, és időben szétszórt dolgokat kaptunk, amit érdemes észben tartani. Ahogy azt is, hogy a Végjáték trailerét záró monumentális hősroham pusztán a nézők lázba hozása miatt készült el, a filmben végül még csak hasonló sem volt, szóval nem árt óvatosnak lenni, mert hasonló átverés most is simán lehet a képkockák között.
A Bosszúállók: Végjáték április 25-én érkezik a magyar mozikba."
613,kultur,"A TV2 és Dirk Gerkens útjai szerdán váltak el egymástól hivatalosan: a tévé a napok óta keringő pletykát megerősítve bejelentette, hogy az egykori RTL-főnök nem egészen három év után távozik a vezérigazgatói posztról.
A médiacsoport által az MTI-hez szerdán eljuttatott közlemény szerint a társaság operatív vezetését Vaszily Miklós, az igazgatóság elnöke veszi át, aki a csoport stratégiai irányítása mellett ideiglenesen a vezérigazgatói feladatkört is ellátja.
""Az elmúlt években felépített stratégiának köszönhetően valódi verseny alakult ki a kereskedelmi televíziók között. A mi dolgunk most az, hogy folytassuk a Dirk Gerkens és csapata által megkezdett munkát, és tovább dolgozzunk a nézők bizalmáért"" – idézik a közleményben a TV2-csoport elnökét. Vaszily Miklós hangsúlyozta: a médiacsoportnál a következő hetekben és hónapokban folytatódnak az átalakítások, amelyek célja az eredményes működés és a fenntartható növekedés háttérfeltételeinek megteremtése, illetve a csoport vezető pozíciójának megszilárdítása, amihez ""a 2018-as gazdasági év biztató alapokat teremt"".
A döntés nemcsak azért nem volt váratlan, mert erről beszélt az egész szakma január óta, hanem azért is, mert üzleti szempontból jól döntött a tévé igazgatótanácsa. A TV2 egyelőre nem lépett be önként és dalolva a KESMA nevű jobboldal médiaalapítványba, de az ott elkezdett racionalizálási folyamatok (pl. a két hírtévéből az egyik megszüntetése) a TV2-nél is lezajlanak. Vaszily Miklóst nem azért nevezték ki a TV2 igazgatótanácsának elnökévé, hogy üljön csendben, hanem azért, hogy tegye rendbe a pénzügyeket.

Dirk Gerkens húsz évig volt a magyar média világának meghatározó szereplője. Mivel nagyon valószínű, hogy ez a pályafutás ezen a ponton lezárult, visszatekintettünk a meghatározó állomásaira.

Bárhonnan is nézzük, annál kínosabb egy vezérigazgatóval nem nagyon történhet, hogy azt mondják neki, hogy hétfőtől csak akkor vehet céges számlára vizes zsömlét, ha a cég elnöke ellenjegyzi a 46 forintos költést.
Ez egy tockos.
Nem egy gyomros, izomból, férfiasan, hanem egy olyan legyintés, amit a pofátlan kamasz kap amikor kétezret kért estére, de az orrod előtt veszi ki a tárcádból a húszezrest. Dirk Gerkens magyarországi tévés karrierjének abban a pillanatban lett vége, amikor 2019. január 24-én a TV2 Média Csoport Zrt. közgyűlésén kicsavarták a kezéből a vastagon fogó ceruzát. Ami egy nagyon erős üzenet volt:
Az, hogy vége, Dirk.
Megtarthatod a címet, továbbra is tagja vagy az igazgatótanácsnak, csak éppen a bugyellárisba nem nyúlkálhatsz többé. A döntés már valószínűleg megszületett jó régen, csak éppen Andy Vajna, aki papíron ugye az egész TV2 tulajdonosa volt, információink szerint foggal-körömmel ragaszkodott Gerkenshez, mert róla legalább konkrétan tudta, hogy konyít a tévézéshez. Abban, hogy ma még mindig az RTL Magyarország a piacvezető kereskedelmi tévé, Dirk Gerkensnek vitathatatlan érdemei vannak. Másrészt viszont tény, hogy az RTL-nél azért tudott olyan sikeres lenni, amilyen a TV2-nél aztán nem, mert a stáb, ami ott a keze alatt dolgozott, ezt lehetővé tette. A TV2-nél nem voltak olyan kaliberű emberei, akikkel visszavághatott volna, de ezt legbelül ő is tudta.
A közgyűlés januári határozata éppen ezért nem volt különösebben váratlan, és bár a 2017 vége óta egyre erősödő ""Gerkens mindjárt menni fog"" narratívát ő is és a TV2 is vehemensen cáfolta, a NER-akolból ezzel párhuzamosan folyamatosan szivárogtattak infókat arról, hogy csak idő kérdése az egész.
Mészáros embere átnézte a könyveket, tudod, az a faszi, aki előtte gazdasági bűncselekményekben nyomozott, és kis híján elájult
– ez makacsul vissza-visszatérő motívuma volt minden olyan pletykának, ami Gerkens megbillent trónjáról szólt.
Úgy ment át a tévén a pénz, mint a hasmenés, soha nem láttad viszont többé, de sajnos nyomot csak nagyon vékonyat hagyott
– jellemezte egy TV2-s dolgozó azt a folyamatot, ami a Gerkens-korszakban megszokottá vált: az őszi és a tavaszi műsorstruktúrának is úgy állnak neki, hogy van egy rakás (papíron) nagyon drágán gyártott műsoruk, amiket nagy vehemenciával bejelentenek, nagy kampánnyal megtámogatnak, aztán amikor a nézettségük 80 százalékban pocsék, a TV2 vagy megsértődik a negatív kritikák miatt, vagy csak a kollektív vállát vonogatja, van ilyen, megpróbáltunk, nem jött be, sebaj, majd legközelebb.
Gerkens karrierje egyidős az RTL Klub történetével. A luxemburgi RTL Group a magyarországi földfelszíni kereskedelmi tévés sugárzás elindításakor, 1997 október 7-én jelentkezett magyar csatornával, ami akkor a harmadik ilyen próbálkozásuk volt Kelet-Európában (az első kettő eléggé döcögött). Mint minden, akkoriban ""nyugatról"" ide igyekvő cég, ők sem bíztak maradéktalanul a helyi tehetségekben, így tapasztalt tévés szakemberekre bízták a tévé beindítását, akiknek elméletileg az lett volna a dolguk, hogy kineveljék a helyetteseiket, és egy idő után teljesen elengedjék a gyerek kezét. 1997-ben az RTL vezérigazgatója egy Jean-Charles de Keyser nevű francia férfi volt, aki egy Dirk Gerkens nevű személyi titkárral/asszisztenssel érkezett Magyarországra.
Az akkori Gerkenst kollégái abszolút profi üzletemberként jellemezték, nem tolta magát előtérbe, nem hangoskodott, tette a dolgát, de valahogy mindenki sejtette, hogy pár év múlva már ő fog ülni a vezérigazgatói székben.
Ahogy de Keyser egyre kevesebbet tartózkodott Budapesten, a valódi döntésekért nem a vezérigazgató-helyetteseket, hanem Gerkens kereste mindenki, és egyfajta konszenzussal vagy közfelkiáltással őt tekintették a főnöknek. A hivatalos kinevezésére 2001-ben került sor. Gerkens világfi, 1968-ban született Belgiumban, német és spanyol egyetemekre járt, első médiás munkahelye pedig az RTL anyagcége, a Bertelsman spanyol divíziójánál volt, ahol a spanyol könyvklub vezérigazgató-helyettese volt. 1995-ben került át az RTL Grouphoz, majd 1997-től a magyar részleghez, amit 2001 és 2015 tavasza között, 14 éven át vezetett.
Gerkens belga származása a pletykák szerint egy olyan kapcsolatot is eredményezett, ami végigkísérte a pályafutását, és a mai napig is él: a belga családban élő Rákosi Tamás, az IKO műsorgyártó cég tulajdonosa rengeteget üzletelt az országban, és így ismerkedett meg Gerkensszel, jóval azelőtt, hogy az RTL-hez került volna. Rákosi 2002-ben alapította meg IKO Műsorgyártó Kft-t, ami hamarosan az RTL kizárólagos partnere lett – Gerkens ugye 2001 óta volt vezérigazgató – és maradt is 2015-ig, barátja eltávolításáig. Rákosi ezután a céget átvitte a TV2-höz, ahol Gerkens vezérigazgatói kinevezése után kizárólagos gyártócéggé avanzsált.
Az RTL-ben Gerkens a stabil műsorgyártó cég leigazolása mellett (az IKO első produkciója a Való Világ volt) felépített egy olyan belső rendszert, amiben jó szakemberek, vagy annak tartott tévések és – pár esetben legalábbis – kreatív, de tévés tapasztalattal nem rendelkező emberek (pl. Árpa Attila) dolgoztak a keze alá. Egy igazán nagy húzása volt, egy angol üzletember, Steve Varcoe kinevezése kereskedelmi igazgatónak, aki kilenc éven át dolgozott az RTL-nél, és komoly szerepe volt abban, hogy a tévé minden szempontból piacvezetővé vált. Utána átment a TV2-höz, de korábbi sikereit nem tudta meggismételni. John Ondreasz lett az üzletfejlesztési igazgató, Róbert Ákos a vezérigazgató-helyettes, Kolosi Péter a programigazgató, Kotroczó Róbert a hírigazgató, Németh Marika pedig a piackutatási igazgató. Kolosi Péter ma a cég vezérigazgató-helyettese és egyben programigazgatója, Kotroczó Róbert pedig ma is hírigazgató ugyanott. 
Az elég hamar, már 2002-ben nyilvánvalóvá vált, hogy a magyar nézők a Vasfüggöny lehullása után nagyon ki voltak éhezve az olyan tévés tartalomra, amit a Magyar Televízió egyes vagy kettes csatornája nem tudott nyújtani.
Az ország bekábelezése és a kábeltévés szolgáltatások beindulása persze megnyitott mindenféle kapukat: akinek volt kábeltévéje, annak máris volt HBO-ja is, hiszen már 1991-től elő lehetett fizetni a mozicsatornára, szóval azt nem lehetett mondani, hogy a kereskedelmi tévék indulásakor a magyar néző mindenre rácsodálkozott. A saját gyártású műsorok viszont pont arra kellettek a két nagy kertévének, hogy identitást építsenek és a nézőket odaszoktassák valamelyik csatornára. A külföldi műsorok átültetéséhez és a saját tartalmak előállításához úgy kellettek a kreatív agyak, mint a kenyér, és az RTL, ahogy azt az elmúlt 22 év igazolta, jobban sáfárkodott az emberanyagával. Róbert Ákos Gerkens helyetteseként tulajdonképpen felépítette azt az RTL-t, amit ma is ismerünk, ő volt, aki a céghez vitte a tehetséges szakembereket, vagy gondozta a már meglévő tehetségeket. Herman Péter, Schiwert-Takács László, Rubin Kristóf, Rényi Zsuzsa, Nyári Gábor, Kónya Gergő, Varga Rita, Bagi Márta, Fórizs Tibor vagy Selmeczi Viktória mind Gerkens alatt, de Róbert Ákosnak köszönhetően került a tévéhez, ahogy nála lett Kolosi Péterből is Fókusz szerkesztőből programigazgató. Gerkens későbbi utódja, Vidus Gabriella is már 2000-től az RTL-nél dogozott. 
Azt persze sokat vitatják, és fogják is még, hogy az RTL sikereiben mennyi volt Gerkens valós szerepe és mennyi a stábé. Sose volt jó emberismerő, mondják róla, de hallgatott azokra, akiknek a tehetségét és képességeit elismerte. Ha szimplán csak annyit tulajdonítunk neki, hogy jó érzékkel hagyta, hogy Róbert Ákos alatt felépüljön a tévé váza, és akkor sem pánikolt, amikor a TV2-nek sokkal jobban ment a szekere, máris elvitathatatlan érdemeket szerzett a magyar kereskedelmi televíziózás megformálásában. Vagy, ahogy azt sokan tartják, megbocsáthatatlanok a bűnei is: a Győzike Show, a Mónika Show, a Balázs Show, a Való Világ, a Benkő/Alekosz/Djoni feleséget, keres, a Kísértés, és még sorolhatnánk azokat a produktumokat, melyeket az RTL szabadított ránk és amiket a kritikusok és magukat kultúrembernek tartó nézők bottal sem piszkálnának – persze a nézettség mindig igazolta, hogy ezekre a műsorokra valós, forintosítható igény van.
Gerkens vezetéséve az RTL Klub szépen haladt előre, kialakult az arculata, megszülettek az ikonikus műsorai, és amikor a Való Világ 1 után két héttel, 2003 elején elindították a Való Világ 2-t, majd a nézettség kedvéért olyan dolgokat is bevállaltak, amiket addig nem, elindult egy olyan verseny, amiben a TV2 csak nagyon ritkán tudott felzárkózni az RTL mellé. És ezt Gerkens maradéktalanul ki is élvezte. 2003 és 2015 között nehéz olyan interjút találni vele, amiben nem szúrt volna oda a konkurenciának. Tehette, hiszen az RTL biztos lábakon állt, nem fenyegette tulajdonosváltás, a vezetőség tagjai betonbiztosan ültek a helyükön, lehetett dolgozni bátran.
De amennyire bátor volt az RTL a szórakoztató tartalmak terén, annyira óvatosan navigált a hírműsorok mezsgyéjén.
Sok jogos kritikával illették az RTL-t a Gerkens-érában, ezek közül a legindokoltabbak a hírszerkesztés gyakorlatára vonatkoztak. Azt feltételezni egy tévé vezérigazgatójáról, hogy olyan szintű mikromenedzselésbe fogott, amibe belefér a hírszerkesztőség napi szintű nógatása és a konkrét szerkesztésbe való belenyúlás, dőreség lenne, de főnökként a fő csapásirányok meghatározásában igenis részt kellett, hogy vegyen. Ez azért lényeges, mert a Gerkens távozása előtti és utáni események egyik értelmezésében a politikai szál és azon belül a Híradó tartalmi összetétele kulcsszerepet játszik. A kereskedelmi tévék 1997-es frekvenciapályázatában garanciát kellett vállalni a napi hírműsorok gyártására, azaz Híradó nélkül nem lett volna RTL Klub, ahogy Tények nélkül TV2 sem. Arra viszont senki nem kötelezte egyik kertévét sem, hogy a hírműsorokban belemásszanak olyan kérdésekbe, ügyekbe, melyekbe normális esetben bele kellene. Arra a kérdésre, hogy mennyire volt átpolitizált az RTL Híradó 2004-ben vagy 2006-ban, de akár 2010-ben is, ma már csak az alkotók tudnak válaszolni (már ha). Arra viszont nagyon sokan emlékeznek, amikor a reklámadó 2013-as belengetése, majd 2014-es bevezetése után az RTL Híradó vezető híre már nem a magát kutyának képzelő tehénke, hanem Mészáros Lőrinc semmiből jött milliárdjai lettek 2014 nyarán.
Az RTL nagyon nem örült annak a reklámtörvény-tervezetnek, amit lényegében rájuk szabtak, hiszen első változatában a Lex RTL néven elhíresült törvény értelmében minden, 20 milliárd forint feletti árbevételű médiavállalatnak az adóalap 40 százalékát kellett befizetnie a központi költségvetésbe. Hogy, hogy nem, egy ilyen vállalat volt Magyarországon, az RTL Magyarország. És berágtak. Ekkorra Gerkens már korántsem volt az a vidám vezérigazgató, mint az elmúlt években, amikor sorozatban nyerte a legbefolyásosabb médiaszemélyiségnek járó díjakat. Megfenyegették, jelentette ki, így elköltöztette a családját, beköltözött egy szállodába és mindenhová testőrökkel járt. Több forrásunk szerint is valós fenyegetésről volt szó, a Fenyő-gyilkosság országában Gerkens pedig inkább nem kockáztatott. A kormánymédia is igyekezett lejáratni: pont azt tették vele, amit később az ő irányítása alatt a Tények oly sok ellenzéki politikussal, azaz hazudtak róla egy ótvaros nagyot. Gerkens a Libération francia lapnak adott interjúban küldte el a kormányt melegebb éghajlatra azért, mert a sávosan kiszabott reklámadó 65 százalékát az RTL-lel fizetteti be, miközben a tévé a teljes reklámtorta mindössze 15 százalékából részesül.
 Ezzel egyértelműen a TV2-t támogatták
– jelentette ki, és arra is utalt hogy a távlati cél az lehet, hogy a RTL tulajdonosaiból kikényszerítsék a tévé eladását.
Az tény, hogy a Fidesz nem először próbálkozott az RTL megvásárlásával. A legközelebb akkor jártak hozzá, amikor 2010 áprilisában az Infocenter.hu Zrt-n keresztül megvásárolták az IKO Média Holding Zrt. részvényeinek száz százalékát, mégpedig azért, mert a holdingé volt az RTL Klub televíziós csatornát üzemeltető M-RTL Zrt. részvényeinek 31 százaléka. Az Infocenter pedig ekkor Nyerges Zsolt, Stumpf István és egy állítólagos dán befektető tulajdona volt. Aztán 2010 novemberében a dánok hezitálása miatt Nyergesék elálltak az üzlettől, és legközelebb a TV2 körül bukkantak fel, de ez egy másik történet. Az viszont még szorosan ide tartozik, hogy az IKO Televisions Kft. és az IKO Romania Srl. 2011 nyarán az RTL tulajdonába került, amivel hét (Cool, Film+, Film+2, Reflektor, Prizma, Sorozat+, Muzsika TV) kábeltévé is átkerült az RTL-hez.
A Híradóról Gerkens 2014-ben az állította, hogy nem azért lett politikusabb, mert így akartak visszavágni a reklámtörvényért, hanem azért, mer az RTL II-n kipróbált, nem bulvárra épülő hírműsor működött: ""Jól ment, így visszatértünk egy politikai aktualitásokat feldolgozó változathoz a fő csatornánkon is."" A reklámadó miatt nemcsak ő, hanem Andreas Rudas, a cégcsoport kelet- és délkelet-európai tevékenységéért felelős vezetője is tiltakozott több helyen, egy ideig Európa attól volt hangos, hogy Orbán meg akarja fojtani az RTL-t. A reklámadót ettől még megszavazták, a Híradó pedig ott ütötte a NER-t, ahol tudta. Erről később Gerkens azt mondta, hogy semmi beleszólása nem volt, a hírigazgatóság Luxemburgból kapta az ukázt, nem ő akart ilyen hírműsort csinálni, amire a Kotroczó Róbert az válaszolta, hogy szerencsére neki még megvannak azok az emailváltások, melyekben a vezérigazgató konkrét témákat javasolt a hírszerkesztőségnek.
Dirk Gerkens 2015 márciusában távozott az RTL-től, nem úgy, ahogy szeretett volna, a szerződése lejártával, hanem kirúgva.
Hogy miért, arra két magyarázat is van. Az egyik szerint a Fidesz nem örült az állandóan őket szívató Híradónak, és amikor az RTL Luxemburgból jelezte, hogy nosza, beszéljünk a reklámtörvényről, kaptak az ajánlaton. Hogy Lázár János és az RTL Group illetékesei pontosan miről állapodtak meg, sose tudjuk meg, mindenesetre a reklámadó mértékét csökkentették, Gerkenst pedig menesztették. Utóbbi, ha tényleg a kormánypárt nyomására történt, egyrészt ijesztő, másrészt színtiszta maffiamódszer.
Van egy másik narratíva is, ami viszont nem zárja ki az előbbit: információink szerint egy belső vizsgálat komoly pénzügyi anomáliákat (visszásságokat?) talált a cégnél, pontosabban Dirk Gerkens nevével összefüggően. Az RTL még ekkor is ragaszkodott a ""rendes felmondással távozott"" meséhez, de Gerkens berágott, és perelt a véleménye szerinti jogtalan elbocsátás miatt: elmaradt munkabérére és egyéb járandóságaira tartott igényt úgy egymillió euró, azaz 300 millió forint (meg az apró) értékben. (Az RTL ezek után változtatta rendkívüli felmondássá a kettőjük közötti megállapodást.) Gerkens többek között azt kérte a bíróságtól, hogy mondja ki: az RTL Magyarország jogtalanul mondta fel a határozott idő lejárta előtt munkaszerződését, illetve azt is, hogy előző munkaadója azért diszkriminálta, mert külföldi állampolgár. Az RTL ellenkeresettel élt. Információink szerint többek között azzal vádolták Gerkenst, hogy a feleségét céges költségen szállíttatta, olyan éttermi számlákat számolt el, amikhez nem volt joga, és további gazdasági jellegű szabálytalanságokat követett el, például a Való Világ produkciós programköltségeivel élt vissza.
Nem járt jól a perrel: a bíróság döntése értelmében 170 millió forint körüli összeget kell leperkálnia az RTL Magyarország bankszámlájára, ha az ítélet jogerőre emelkedik. Mindezt azért, mert az ő vádpontjait mind semmisnek nyilvánították, míg a RTL ellenkeresetéből helyt adtak a felesége éttermi számlája (félmilliós tétel), az 5,5 milliós telefonszámla (két hónap alatt!), a VV stúdióbérleti díjának túlszámláztatása és hasonló visszaélések miatt keletkezett károk megtérítésére vonatkozó kérelemnek. 
Aztán 2015 végén Gerkens újra előkerült – így utólag belegondolva, az egyetlen olyan hazai tévénél, ami számára szóba jöhetett. Annál a TV2-nél, ahol Andy Vajna lett a tulajdonos egy rém kínos, és minden elemében azért a mai napig nem igazán tisztázott, bohózatszerű üzletkötés végén. Gerkens minden interjúban azt állította, hogy nem csinál személyes ügyet a dologból, és semmiféle tüske nincs benne. Szó sincs bosszúról, ugyan már, profik vagyunk, ez üzlet, ilyesmiket sugallt folyamatosan, miközben mindenki, beleértve őt magát is, pontosan tudta, hogy erről van szó. Az, hogy miért került egyáltalán képbe, megint csak két verzióban kering, Gerkens szerint Vajna kereste meg, iparági források meg esküsznek rá, hogy ő jelentkezett be a filmbiztosnál. A kétségtelen, hogy a józan paraszti ész mellette szólt, mert ha egyszer az RTL-nél össze tudta rakni a nyerő csapatot, miért ne sikerülne a TV2-nél?
Amikor 2016 januárjában átvette a tévé irányítását, a nézettségi verseny elég siralmasan festett a TV2-re nézve. A csatornacsoportok versenyében az egész napos közönségarányt tekintve az RTL Klub 27-28 százalékon állt, a TV2 14-en. Igaz, akkor az RTL-nek hét, a TV2-nek három kábelcsatornája volt. A főműsoridős különbség még nagyobb volt, 33-35% vs. 13-15%. Andy Vajna tulajdonosként, és a tévét illetően abszolút laikusként kijelentette, hogy két éven belül verik az RTL-t, amire Gerkens csak mosolygott, és nem mondott semmit. Most, a kirúgásakor az egész napos közönségarány 24% vs. 23% a TV2 javára, a főműsoridőt tekintve pedig csak két százalék a lemaradásuk.
Igaz, most a TV2-nek van 14 kábeltévéje az RTL hét adójával szemben, és az elmúlt 39 hónapban több pénzt tapsoltak el, mint amennyit egy piaci alapon működő cég valaha megengedhetne magának. A TV2 viszont nem piaci alapokon működik.
Már eleve a megvásárlása sem olyan volt, mint amikor a Sony megvette a Viasatot, Vajna nem a saját pénzét kockáztatta az üzletben, hanem az adófizetőkét. Részben az (alapvetően külkereskedelmet támogató) Eximbanktól kapott hitelből, részben egy másik pénzintézettől kapott pénzből vásárolt be, amivel persze papíron semmi baj nincs, ha a bank látott benne fantáziát, hát miért ne, rongyos 19 milliárd forinton csak nem vesznek össze. Vajna két évvel később kiváltotta az eximbankos hitelt, amihez attól az MKB-tól kapott hitelt, aminek 49 százalékban a világ messze legügyesebb gázszerelője, Mészáros Lőrinc a tulajdonosa, 32 százalékban meg az a Szíjj László, akivel Orbán Viktor szokott focimeccsre repülni.
Gerkens a TV2-nél ugyanazt akarta csinálni, mint az RTL Klubnál. Felépíteni egy csapatot, stabil nézettséget hozó műsorokkal erősíteni a brandet, és megerősíteni a kábelportfóliót. A sorrend azonban borult, a kábeles építkezés került az első helyre, amit már 2015 novemberében kiemelt fontosságúnak tartott.
Jelenleg három kábeltévénk van, az RTL-nek hét. A mi tévéink közül a SuperTV2-t jól pozicionálták, de sem a Fem3, sem a Pro4 nem áll jól ezen a téren. A néző sem tudja, hogy milyen tévékről van szó, ezen sürgősen változtatni kell. (...) Utána már csak el kell hozni a nézőket az RTL-től, és én pontosan tudom, hol vannak a nézők.
Az utolsó megjegyzés csak erősítette a Gerkens köré felépített misztikumot, hogy ő az esőcsináló, Az Ember, Aki Tudja, Mitől Jó az RTL. Akkor viszont ez édeskevésnek bizonyul, ha a világ összes pénzéből sem sikerül elhozni a sikerkovácsokat az RTL-től, és a tévé programigazgatójának azt a Fischer Gábort nevezi ki, akit ő maga rúgott ki az RTL-től pár éve.
A csapatépítés egy eleme viszont azonnal a helyére került, mégpedig a gyártás - az a része a tévézésnek, ahol a legtöbb pénz mozog, ahol a bizalom minden szempontból létfontosságú. A TV2 – minden bizonnyal Gerkens közbenjárásával – exkluzív szerződést kötött azzal az IKO Productions műsorgyártó céggel, amely korábban éveken át az RTL sikerműsorait állította elő. Ahhoz, hogy az IKO házon belülre kerülhessen, a TV2-csoport saját gyártású műsorait készítő cégeket (Paprika, Show & Game) ki kellett hajítani, de ez senkit nem érdekelt az érintetteken kívül. Gerkens alatt az IKO-n kívül más nemigen gyárthatott a tévének, de ha mégis, mint a Korhatáros szerelem esetében, az IKO neve társgyártóként úgy is felkerült a stáblistára, hogy egy gallyat keresztbe nem tettek a sorozatban.
Gerkens első évében a kábelportfólió tízcsatornás lett, köztük az az Izaura TV, amit mindenki körberöhögött a szakmában (mint ahogy mostanában a vadiúj Jocky TV-t), pedig messze a legjobb befektetésük volt, semmi pénzből építették, és a közönségaránya a 3 százalék felé közelít. A 11 csatornás birodalom azonban 11 szájat is jelent, amit folyamatosan etetni kell tartalommal. Hogy Gerkensnek mennyi beleszólása volt abba, hogy a kábeladókra vásárolt tartalmak esetében a piaci ár bőven többszörösét is kifizették, nem tudni, de ha csak abból indulunk ki, amit a sportjogok terén csinált - márpedig a súlyos milliárdokba kerülő Spíler TV-s kaland az színtisztán az ő biznisze volt az első szögtől az utolsóig - akkor a szakmaiság nem nagyon érdekelte. Ő nyerni akart, mindenáron. Nem azért, hogy a TV2-nek jó legyen, nem azért, hogy minél több nézőhöz eljussanak a NER üzenetei, hanem azért, hogy beinthessen az RTL Klubnak, ahol saját értelmezése szerint csúnyán elbántak vele.
Egyszerűen képtelenség másként értelmezni azt, hogy a kinevezése után egy hónappal vezérigazgatóként tudomásul vette, hogy a tévéje egyetlen kimutatható nézettséget produkáló műsora (a Tények) és egyben az egész hírszerkesztőség élére egy dilettánst nevezzenek ki. Kökény-Szalai Vivienre bízni a hírigazgatóságot olyan, mintha az RTL Kotroczó Róbertet Alekoszra cserélte volna. 2015 végén egy interjúban még ezt mondta az Indexnek:
Ha nagyon muszáj, bele fogok folyni a hírszerkesztőség munkájába, de ha azt látom, hogy akinek ez a dolga, jól végzi a munkáját, - márpedig abból, amit látok, így van - hagyom dolgozni. Azt akarom, hogy olyan hírigazgatóm legyen, aki közvetlen kapcsolatban áll az ország döntéshozóival, aki első kézből tud információhoz jutni. Ha kikéri a véleményem, természetesen rendelkezésére állok. A Tények feladata, hogy ismét piacvezető hírműsor legyen, és hozza a számokat, ahogy a többi műsor is. Az energiámat a szórakoztató műsorokra, a főműsoridős programokra, a kábelportfólióra, a salesre és az online jelenlétünk erősítésére kívánom szánni.
Mégis tudomásul vetették vele, hogy a hírszerkesztőség állam az államban, semmi köze hozzá, majd a fejére ültették gazdasági igazgatónak Halkó Gabriellát a Habony-vonalról. Ezt korábban soha nem fogadta volna el, de mivel látta a kábeloperátoroktól beszedett és a reklámbevételekből érkező hatalmas összegeket, tudta, hogy ha ezt most jól csinálja, tényleg visszavághat előző munkahelyének. Arra is bazírozhatott, hogy amikor 2015-ben eljött az RTL-től, a fejlesztés alatt álló műsorok egy részéről elég jó információval bírt. Tudta, hogy az RTL heti sorozatokban gondolkodik (2015 novemberében mutatták be a Válótársakat), a TV2 főnökeként mégis nemet mondott A mi kis falunk című sorozatra (a gyártó több tévének is megmutatta a pilotot). Gerkens soha nem tagadta, hogy nem bízik a sorozatokban:
Azt nem hiszem, hogy a Divorce című holland sorozatra épített Válótársak nagy siker lesz majd az RTL-en, én annak idején nagyon elleneztem, hogy foglalkozzunk vele, rengeteg vitám volt a programigazgatósággal, mert nem láttam értelmét annak, hogy ennyi pénz elköltsünk egy drámai sorozatra. Ezt most is vallom, lehet, hogy lesznek nézői, de akkor is drága. Egy holland vagy német piacon belefér, hogy ennyit elköltsön egy tévé egy saját gyártású sorozatra, de a magyaron szerintem nem. Jobban bízok a napi sorozatokban, ott van az Édes élet, 6 százalékos közönségarányt hozott a SuperTV2-n. A gyártási költségéhez képest ez nagyszerű eredmény.
Az elgondolkodtató, hogy a jelenlegi két legnézettebb tartalom a magyar tévében egyaránt egy-egy sorozat (A mi kis falunk és Drága örökösök), a TV2 pedig a Korhatáros szerelem és a Bogaras szülők után még két sorozatot fejleszt aktívan. Gerkens az RTL-célpontok közül a Ninja Warriorra csapott le úgy, hogy lehetett sejtése, mennyit kínál érte a konkurencia. Ahogy fogalmazott, felült egy repülőre, elment Tokióba, ráígért az RTL ajánlatára és aláírta a szerződést. Bejött neki, a műsort szépen nézték. Mellényúlásból is akadt azért: a Star Academy formátumát a RTL-nél is nagyon szívesen látta volna, csak éppen ott volt egy olyan stáb körülötte, akik lebeszélték a nyilvánvaló bukásról. A TV2-nél a stáb nem szólt semmit, a műsort leforgatták egy rakás pénzből, majd olyat hasalt, mint semmi a csatorna történetében. Nem ez volt az egyetlen bukása. Ehhez az RTL-es évek alatt nem szokhatott hozzá, nem is viselte jól a dolgot, az interjúiban egyre ellenségesebb lett a sajtóval szemben is, mintha elhitte volna az a maszlagot, amit a Tényeken keresztül az országgal napi szinten megetet.
Az RTL-re továbbra is ellenségként tekintett, ezt a legfényesebben A Fal című vetélkedő ellopása, majd A Piramis címen műsorba küldése jelezte. Pontosan tudta, hogy az RTL-ben ez hogy fog lecsapódni, hiszen amikor a Sztárban sztár bemutatkozott, ő még a másik oldalon ült, az eredeti formátum elég dühös jogtulajdonosaként. Arra nem számíthatott a Fal-Piramis csörte esetében, hogy az RTL ismét szó nélkül hagyja a lopást, de azt nagyon jól tudta, hogy ebben a versenyben az a műsor fog nyeri, amit hamarabb tudnak rendszeresen a közönségnek megmutatni - hiába gyagyibb, prosztóbb, vásáribb, sőt, átgondolatlanabb is, mert annyi pénzt nyertek a műsorban, amennyit az előzetesen kiszámolt büdzsé nem bírt el.
A 2016-os nagy kábelboom és egy elvesztett per (az AMC esett nekik a Chilli TV miatt) után legközelebb 2018-ban bővült a kábelportfólió, mert 11 csatorna ide vagy oda, Gerkensnek csaknem sikerült befognia az RTL-t. Valahol érthetetlen, miért nem volt senki, aki szólt volna neki, hogy ez így nagyon költséges buli, a Spíler1-2 esetében például 7-7,5 milliárd forintról van szó. És a mérleg túloldalán a legritkábban egy százalék feletti közönségarány figyelt. Ez már a NER-nek is sok lehetett, mert az egy dolog, hogy az állami pénzen vett tévé hírműsora azt csinálja, amit mondanak neki, az meg egy másik, hogy a tévéből kisíbolni tervezett milliárdok helyett értéktelen csatornákat kaptak. Az anyacsatorna megtorpant, nem tudta átlépni a saját árnyékát, a csatornacsoport kreatív értelemben véve pedig elég mély gödörben ül. Gerkens rossz döntéseit nem volt és még most sincs aki ellensúlyozza, mert a TV2-ben nem olyan stábbal dolgozott, és nem is olyan hosszan, mint az RTL-nél.
A bukása így, 2019-ből visszatekintve elkerülhetetlen volt. Nem ő építette fel a várat, őt csak beköltöztették, majd szépen megmutatták neki az udvarnépet, tán még azt is elárulták, valóban kinek kell megfelelni, és mennyi pénzzel. Az első két évben Gerkens ezt a felállást el is fogadta, de minden jel arra mutat, hogy volt egy pont, amikortól már semmi nem érdekelte, csak az, hogy a nézettségi versenyben az RTL elé kerüljön, meglegyen a lelkének ez a megnyugvás, és egyáltalán nem érdekelte, hogy közben saját maga alatt vágja a fát. A TV2 a ő regnálása alatt nagyot lépett előre, ez tagadhatatlan, de ennek ára volt, és ha a hivatalosan elköltött pénzeket nem is mikromendzselte, de ha valami beleállt a földbe, azért neki kellett tartania a hátát.
Vaszily Miklós kinevezésével lehetett sejteni, hogy a sportjogos herdálásnak vége, a cégcsoport anyagi ügyeit racionalizálni fogják. Amikor az MTVA vezetője lett, a gyártásnak esett neki, bekérte a szerződéseket és ahol lehetett, csökkentett a költségeken. Ezt persze lehet úgy értelmezni, hogy a köztévéből több irányba kifolyó pénzeket szépen egy olyan mederbe terelte, ahol oda folynak majd ahova kell nekik. Gerkens és az IKO az RTL-es évek óta közösen dolgozott, azt pedig mindenki pontosan tudja, hogy a gyártás során lehet leginkább zsiványkodni a könyveléssel. És ugye a bíróság kimondta, hogy a Gerkens-korszak alatt legalább egy szerződésről bizonyítható volt a túlszámlázás - nem azért csak egyről, mert nincs másik, hanem azért, mert az RTL ezt az egyet csatolta bizonyítékként.  
Gerkenst ez már nem nagyon érdekli. A célját csak félig érte el, hiszen csoportszinten valóban legyűrte az RTL-t, viszont 2016 februárjában egy stábértekezleten még azt mondta, földbe kell döngölni őket. Attól azért nagyon messze volt, és most már soha nem is kerül többé lőtávolba.

(Címlap és borítókép illusztráció: szarvas / Index)
"
614,kultur,"""Anyám mindig azt mondja, hogy mosolyogjak és legyen vidám az arcom"" – mondja Joaquin Phoenix a Joker-film várva várt, ugyanakkor cseppet sem vidám előzetesében.
A képregények történetének valószínűleg legismertebb gonoszáról a Másnaposok-sorozatot jegyző Todd Phillips készített filmet, aki Scott Silverrel (Johns, Drogosztag, The Figher - A harcos) együtt dolgozott a forgatókönyvön.
Az már korábban is ismert volt, hogy Batman legismertebb ellenfeléről nem tipikus képregényfilm készül, és hogy az hangulatában inkább olyan filmekre emlékeztet majd, mint a Taxisofőr vagy A komédia királya. A szerdán közzétett előzetesben az akció helyett szintén a dráma kapott hangsúlyt:
            
A filmben Joaquin Phoenix mellett többek között Robert De Niro, Marc Maron, Zazie Beetz (Deadpool), Bill Camp (Aznap éjjel) és Frances Conroy (Sírhant művek) is játszik. Korábban úgy volt, hogy Alec Baldwint is láthatjuk majd, aki a híresztelések szerint Bruce Wayne apját alakította volna, de ő hamar kiszállt a filmből.
A Joker 2019. október 4-től lesz látható az amerikai mozikban, a film tervezett hazai bemutatója: 2019. október 3."
615,kultur,"Aranyozott ezüsttányérok és -kelyhek kerültek vissza a keszthelyi Festetics-kastélyba, miután a magyar állam egy tavalyi, Bécsben tartott árverésen visszavásárolta a műtárgyakat, írja az MTI.
A 12 tányért és 12 nagy, valamint 9 kisebb kelyhet a bécsi Dorotheum tavalyi árverésén kikiáltási áron, több mint hatmillió forintért vásárolta meg a magyar állam – mondta el Virág Zsolt, a Nemzeti Kastélyprogram és Nemzeti Várprogram végrehajtásáért felelős miniszteri biztos.
Az egykor a Festetics család tulajdonában lévő aranyozott ezüsttárgyakat az 1700-as évek végén az éppen kétszáz éve elhunyt Festetics György rendelte, többségükön az 1796-os régi bécsi fémjel is látható.
A tízszögű, aranyozott ezüsttányérok összsúlya csaknem tíz kilogramm. A kelyheken gravírozott címer látható F monogrammal, grófi koronával, valamint a Festeticsek címerállataival, a daruval és a két oroszlánnal. Összsúlyuk megközelíti az öt kilogrammot.
Tuzson Bence, a Miniszterelnökség közszolgálatért felelős államtitkára az átadás alkalmából tartott szerdai sajtótájékoztatón elmondta: a kastély a műkincseinek jelentős részét a második világháború után elveszítette, pedig egy 1942-es leltár szerint még külön ezüstkamrája is volt a kincseknek, amelyek most mint ""Keszthely Seuso-kincsei"" kerültek vissza.
A háromszor 12 darabos készletből a tányérok és a nagyobb kelyhek sora hiánytalan, a kisebbekből azonban csak 9 szerepelt az árverésen, a tizedik kisebb kehely pedig egy Ausztriában élő családnál lett meg. Tuzson szerint a kormány azon van, hogy a hiányzó két darab is előkerüljön.
A Festetics-kastély a visszakapott műtárgyakat a jelenlegi tükörteremben helyezi el, ahol 12 személyes hercegi ebédlőt rendeznek be. A korhű berendezéshez nemrég székeket is vásárolt az állam egy aukción."
616,kultur,"Orbán Viktor Indexet olvas.
Legalábbis ez derült ki a HVG értesüléséből, amely szerint a magyar miniszterelnök levélben hívta meg egy kávéra Bernard-Henry Lévyt, miután a francia filozófus az Index interjújában hosszasan és részletesen bírálta Orbán politikáját. Lévy el is fogadta a meghívást.
Az interjúban Lévy többek között arról is beszélt, mit tapasztalt, amikor a rendszerváltás után Orbánnal találkozott.
Megdöbbentő az a pálya, amit leírt: az az Orbán, akivel 30 éve találkoztam, nagyon más volt, mint a mai. Akkor még egy igazi liberális volt. Egyébként szívesen találkoznék vele újra, hogy ennyi idő után megkérdezzem tőle: Egyike voltál azoknak, akik kihúzták Magyarországot a KGB markából; akkor hogy árusíthatod ki most az országot, még ha nem is szándékosan, az FSZB-nek? Mi történt veled?” Mert 1956 és a többi után Magyarország teljesen jogosan érezheti magát Európa és a totalitárius rendszerek elleni forradalmak dobogó szívének. Erre most mi történik? Vissza Oroszországhoz. Ez igazi tragédia.
Bernard-Henry Lévyvel azért interjúztunk, mert jelenleg egy maga által írt, rendezett és eljátszott színházi előadással járja Európa városait, nem titkoltan azért, hogy megpróbálja meggyőzni az európai polgárokat, szavazzanak mindenütt az illiberalizmus ellen.
A budapesti előadás április 10-én lesz. Lévy azt is elmondta, azért kellett végül egy nem állami vagy budapesti fenntartású magánszínházat, a Belvárosi Színházat kibérelniük az estére, mert a budapesti kőszínházak jó része visszautasította a befogadást, amint megtudták, hogy egy Orbánt bíráló előadásról van szó."
617,kultur,"Kedden a párizsi Montparnasse temetőben temették el Agnès Varda filmrendezőt, a francia újhullám egyetlen női képviselőjét, aki egy nappal a 91. születésnapja előtt hunyt el az előző héten.
Az MTI híre szerint Agnès Vardát 1990-ben elhunyt férje, Jacques Demy mellett helyezték nyugalomra. Temetésén a filmszakma számos jelentős képviselője részt vett, többek között Catherine Deneuve és Marion Cotillard is."
618,kultur,"71 éves korában meghalt Végh Ferenc színművész, aki több száz filmben és sorozatban szinkronizált, közölte a Szinkron szakma Facebook-oldala."
619,kultur,"Bár csak április 26-án kerül az amerikai mozikba az új Avengers-film (nálunk egy nappal korábban, április 25-én), kedden több nagy online jegyértékesítő oldala is lehalt a rajongók miatt, miután megindult az elővételes mozijegyek értékesítése.
A CNN híre szerint a Fandango, az AMC és az Atom Tickets is megküzdött a magas látogatószámmal. A Fandango kedd esti közlése szerint a Bosszúállók: Végjáték mindössze hat óra alatt döntötte meg a Star Wars 7 (Csillagok háborúja: Az ébredő Erő) korábbi előzetes jegyeladási rekordját.
Az Atom Tickets szóvivője szerint a Végjátékra az értékesítés első órájában háromszor annyi jegyet adtak el, mint tavaly a Bosszúállók harmadik részére, a Végtelen háborúra, ami már alig pár héttel a mozikba kerülése után a világ egyik legtöbbet hozó filmje lett, több mint 2 milliárd dollárt termelt mostanáig.
            
A Bosszúállók: Végjátékhoz közben befutott egy új előzetes is:
Az új Avengers-film 3 óra 2 perc hosszú lesz, amit az amerikai bemutató napján a New York-i AMC 25-ban például összesen 41-szer vetítenek majd – hajnali fél négykor, fél ötkor és fél hatkor is kezdődnek majd vetítések."
620,kultur,"Júniusban elárverezik a revolvert, amivel Vincent van Gogh 37 évesen véget vetett életének, írja az MTI a Drouot aukciósház keddi bejelentése nyomán. Az aukciósház 40 és 60 ezer euró közötti leütési árra számít.
Amikor van Gogh 1890. július 27-én meglőtte magát Auvers mellett egy búzaföldön, még vissza tudott vánszorogni a fogadóba, ahol annak idején lakott, ám 30 órával később belehalt sérüléseibe. A fegyvert akkor nem találták meg, ám 1965-ben egy földjét művelő gazda egy 7 milliméteres revolvert talált a mezőn, ahol a festő megsebesítette magát. A korrózió mértékéből a szakemberek arra következtettek, hogy a fegyver 50-60 éve lehetett a föld alatt.
A revolver korlátozott tűzereje megmagyarázza, hogy a közelről leadott lövés miért pattant meg a festő bordáján. A golyó lefelé pattant, és túl mélyen hatolt a festőművész testébe ahhoz, hogy kockázat nélkül el lehetett volna távolítani, ezért halt bele később a lövésbe, meg azért is, mert nem kapott orvosi ellátást.
A Lefaucheux márkájú revolvert egyes szakértők a művészettörténet leghíresebb fegyverének tartják.
A felfedezése után a revolvert átadták az auvers-sur-oise-i Ravoux fogadó tulajdonosának, és azóta is a család tulajdonában maradt. A fegyvert először 2012-ben mutatták be a nyilvánosságnak, amikor könyv jelent meg a felfedezéséről, majd 2016-ban kiállították az amszterdami Van Gogh Múzeumban a festő tébolyának okait firtató tárlaton."
621,kultur,"A Győri Nemzeti Színház és A mi kis falunk színésze, Járai Máté készít színházi darabot Törőcsik Mari életéről, írja a pénteki Blikk. 
A 40 éves színész Törőcsik Mari fogadott unokája, nincs köztük vér szerinti rokonság. Járai Máté a színésznővel több mint negyven évig házasságban élő Maár Gyula első házasságából származó unokája, aki a készülő darab főszereplője lesz.
""A 80-as évek végén a papa és Selmeczi György készítettek Mari mamának egy lemezt, az azon szereplő dalokat adom majd elő, de ehhez kellett a zeneszerző beleegyezése is, aki először nemet mondott"" – nyilatkozta a lapnak Járai, aki régi álmát váltja valóra a Törőcsik-esttel. A tervek szerint december 13-án lesz a bemutató.
""Megkértem Mari mamát, segítsen ebben, és nagyon megható volt, amit mondott. Senki másnak nem adná oda a jogokat, de szerinte én nagyon jól tudom majd előadni a dalokat és a verseket is. Úgy gondolom, ez egy igazán személyes, intim előadás lesz, hiszen gyerekként saját magam tapasztaltam, milyen is Törőcsik Mari élete"" – mondta. 
Járai Máté közben a Borsnak azt nyilatkozta, hogy Törőcsik Marinak ""nincs különösebb, gyógyíthatatlan betegsége"", férje hat évvel ezelőtti elvesztésébe betegedett bele. ""A nagyszüleim negyven éven át bolondultak egymásért. Együtt lélegeztek, együtt gondolkoztak, együtt, egy emberként éltek. (...) Nem csoda, hogy Mari mama majd' belehalt a nagypapám elvesztésébe."""
622,kultur,"Ha jobban megnézzük, akkor nem készül manapság túl sok olyan film, mint a Dumplin’ – Így kerek az élet. Vígjáték, musical kategóriába sorolják be, de ennél sokkal fontosabb, hogy nem csak a rendezője (Anne Fletcher) és a forgatókönyvírója nő (Kristin Hahn), de egyébként is csupa női kapcsolat van a fókuszában és a kihagyhatatlan szépfiút leszámítva, nincsenek is benne férfi karakterek. Bár az utóbbi években komoly változások történtek Hollywoodban, az elmesélt történetek jelentős része férfi látásmódot tükröz. A Dumplin’ hangvétele ettől lesz olyan üdítő, ami néha azt is képes velünk elfeledtetni, hogy mennyi, más filmekben már sokszor látott jeleneten keresztül bontakozik ki a történet. Mint például:

27 idegen igen


Nász-ajánlat

Szekatúra 

Csábítunk és védünk

Bár a filmet Jennifer Anistonnal adják el, fontos megjegyezni, hogy az abszolút főszerepet Danielle Macdonald alakítja. Ő Willowdean, aki az édesanyjától a film címében is szereplő becenevet kapta. Will elég messze esett az édesanyjától, Rosie-tól, aki gimnazista korában megnyerte a helyi szépségversenyt, és azóta is ezzel az örökséggel foglalkozik. Az öregedés ellen sikeres harcot vívó anya minden évben a fővédnöke és első számú szervezője ennek az eseménynek, de Willt inkább a nagynénje nevelte, aki megjelenésben és attitűdben is közelebb áll a lányhoz. Mikor viszont elindul a film története, Lucy már halott, ezért Willnek és az édesanyjának is ki kell találnia, hogyan kezelik a helyzetet.
IMdB: 6.7/10
Metacritic: 53/100
Rotten Tomatoes: 63/100
Index.hu: 6/10
Will egy véletlen folytán rájön, hogy szeretett nagynénje is el akart indulni annak idején a szépségversenyen, de végül soha nem nyílt rá alkalma, ez pedig elég Willnek ahhoz, hogy beadja a jelentkezését. Ez aztán más lányokat is nevezésre sarkall, például a rövid hajjal és fiús testalkattal rendelkező Hannah-t vagy a szintén molett Millie-t. Mindezt eredetileg azért teszik, hogy rámutassanak, mennyire beszűkült gondolkodás alapján döntik el, hogy kik azok, akiket egy szépségversenyen díjaznak, közben viszont megváltozik a hozzáállásuk.
Will egy klasszikus amerikai hamburgerezőben dolgozik az iskola mellett, és természetesen fülig szerelmes Bobba, a jóképű és kedves kollégájába. A filmből nem hiányzik tehát a szerelmi szál, de igazán jó, hogy nem az ezzel kapcsolatos bonyodalmak töltik ki a játékidő legnagyobb részét. Helyette inkább az a fontos, hogy Will és Rosie közelebb tudnak-e kerülni egymáshoz, illetve hogy a szépségverseny milyen hatással van Willre, illetve a barátnőire.
Az egy másik kérdés, hogy a párbeszédek sajnos nem annyira viccesek, de a texasi kisvárosi környezetet érzékeltetésével a rendező elég sok mindenért kárpótol, ráadásul Macdonald és Aniston is jól működik a szerepben, amivel képesek kompenzálni az eredetiséget nélkülöző helyzeteket.
Anistonnak simán el lehet hinni, hogy ő az egykori szépségkirálynő, aki beleragadt ebbe a szerepbe, és fogalma sincs, hogy mit kellene kezdenie a lányával, aki viszont nem illik bele abba a világba, ahol az anyja mindig is a legjobban érezte magát. A hollywoodi castingosok valószínűleg ezek után sem rá fognak először gondolni, ha egy anyukát keresnek a filmjükbe, pedig jól áll ez neki, és vicces is tudna lenni, amit itt csak egy-két alkalommal tudott csak megmutatni, pedig biztos jót tett volna a Dumplinnak, ha akad még benne néhány poén.
A lendületes nyitás után, amihez sokat hozzátesznek Dolly Parton dalai, szépen lassan kifogy a lendület, valamint a minimális eredetiség és a lázadó szellem a történetből, hogy aztán veszélyesen közel kerüljön a sima szépségkirálynős filmek stílusához. Benne van a kínosan sikerült válogatás, az utolsó pillanatos békülés és a nagy felkészítést bemutató montázs is. De a Dumplin emlékezetes pillanatai azok, amikor hagyja érvényesülni a színészek között meglévő összhangot, és rávilágít, hogy egyébként elég sok baj van a szépségversenyek intézményével, aminek a hatása mindenkihez elér. Kár, hogy ezt nem sikerül címszavakon és könnyen skandálható mondatokon túl is bemutatni a történetben. 
Danielle Macdonald karaktere az egyetlen, akit megismerünk annyira, hogy tényleg igazi emberként tudjunk hozzá viszonyulni, mert a többiek sajnos egy-két jellegzetes vonásnál komolyabb mélységet nem kapnak. 
A Dumplin ennek ellenére sem katasztrófa, még akkor is, ha ott van benne egy sokkal okosabb és emlékezetesebb film lehetősége, egy olyan filmé, ami nemcsak beszélni tud arról, hogy mi is a baj a szépségversenyekkel, de azt be is tudja ágyazni egy történetbe. Bár lehet, hogy az nem egy ilyen széles közönségnek szánt vígjáték lenne. "
623,kultur,"Jó érzés volt, hogy az anya azt mondta: nem, az én lányomból nem csinálsz olyan nőt, az én lányom nem megy Svájcba dolgozni. 
Pedig a valóságban, a mai világban a szülők sokszor nem tudnak róla, ha a lányuk ilyen ügybe keveredik.” Ezt mondja Vadászi Patrícia, a nyíregyházi XXI. Századi Roma Nők Egyesülete önkéntese a Legalább nulláról kezdeni című fórumszínházi előadás utolsó jelenetéről. Arról, amikor a történetben szereplő család ezernyi rossz, de elég nehezen elkerülhető döntés után odáig jutott, hogy az uzsorás már másodszor jött behajtani a kölcsönt, és ahogy az ilyenkor lenni szokott, felajánlotta, hogy a pénz visszafizetése helyett a lány dolgozhatna neki. Svájcban, az út szélén. Vadászi játszotta az előadásban a főszereplő húgát, aki még fiatalkorúként a nővére nevére vett fel autóhitelt, amit a szervizdíj miatt épp nem tudott befizetni, szóval ha nem virít helyette a nővére, akkor ő kerül bajba.
„Egy anya egy ilyen helyzetben azt nézi, van mit ennie a gyerekének, vagy nincs, és ha nincs, akkor nem moralizál, akkor nem azt számolgatja, mennyi kamatot kér az uzsorás, hanem azt mondja, ő legalább ad, ő legalább segít. Ez a végső érv. Azért adják meg végül a tartozást, mert akkor legközelebb is kérhetnek tőle. Ez teszi az egészet ördögi körré” – számol be az előadás készítése közben a helyi, fiatal résztvevőktől szerzett tapasztalatairól Takács Gábor, a budapesti Káva Kulturális Műhely vezetője. A Káva már régebb óta együttműködik a Parforummal, hogy ehhez hasonló projekteket hozzanak létre SajátSzínház néven: színházi és más művészi eszközökkel beszéljenek a hátrányos helyzetű közösségek mindennapi problémáiról. 2017-ben például Siklósbodonyban, egy 130-as lélekszámú, mindentől minden értelemben távol lévő, egyutcás faluban foglalkoztak azzal egy éven keresztül, milyen kilátásaik lehetnek a helyieknek a közmunkán kívül, mit lehet tenni ezek megvalósulásáért, és szóba állnak-e egyáltalán egymással a lakosok, romák és nem romák.
A Legalább nulláról kezdeni című előadás, amelyet egyszer adtak elő egy nyíregyházi, külvárosi művházban, szintén a helyiek saját sztorijaiból épült fel. „Témaként felmerült a munkavállalás, a nők helyzete a családban és a vállalkozásindítás, így végül a pénzt választottuk, mert abban egy kicsit mindegyik benne van” – mondja Oblath Márton szociológus, a projekt vezetője.
Érdekes volt, hogy a pénzről elsőre mindenkinek az adósság jutott eszébe
– teszi hozzá ehhez Makula Réka, a XXI. Századi Roma Nők Egyesülete alapító-vezetője: ők bonyolították le az előadást. „Itt van a vidéki városokban egy csomó tehetséges, az emberekkel kapcsolatban lévő szociális munkás, akik a kétezres évek nagy EU-s civil projektjeiben kaptak munkát” – magyarázza Oblath. „Ezeket ma már nem nagyon tartják fenn, úgyhogy kiseperték őket az önkormányzatok, de ők a megélhetést szolgáló munkájuk mellett azért dolgoznak tovább a közösségekben is. Csak hely kéne nekik: 
jó lenne, ha az önkormányzatok beengednék őket az EU-s pénzekből felhúzott, nagy, kongó művházakba.
A szereplők az ilyen-olyan egyesületi kötődéseik révén kerültek be az előadásba, és mindenféle, közvetve vagy közvetlenül a saját életükből származó történeteket hoztak lakáshitelről, bolti tartozásról, egymástól való kölcsönkérésről és végső esetben a kamatospénzről, amely szónak nincs más célja, mint valamivel jobban hangzóvá tenni azt, amit valójában jelent: az uzsorát. „Ehhez a témához mindenkinek volt hozzászólása” – mondja Makula. 
Ennek ellenére egyáltalán nem az volt a cél, hogy egyszerűen újra felmondják a 18 és 30 év közötti civilekkel, milyen rossz is az uzsora meg a szegénység. Az előadás létrejöttét a British Council támogatta, ők találták ki, hogy az úgynevezett fórumszínház eszközeit vessék be egy társadalmi kohéziót erősítő témában. A fórumszínház a brazil Augusto Boal nevéhez kötődik, az Elnyomottak Színháza létrehozójához, és a közönség beavatkozásával, aktív részvételével megvalósuló, úgynevezett részvételi színház egy speciális válfaja, amelynek az a lényege, hogy a nézők a valamilyen komoly problémával szembesülő főszereplő helyébe lépve próbálják meg jobbra fordítani az illető sorsát. (A részvételi színház más formái ennél általában nagyobb teret hagynak a beavatkozásra: bármilyen probléma akármilyen vizsgálata lehet a cél, nem csak a konkrét segítés és nem csak a főszereplővel kapcsolatban.)
Ez a gyakorlatban, ezen az estén azt jelentette, hogy a civilek először eljátszottak hat jelenetet egy családanya éppen totálisan szétcsúszó életéből, majd ugyanezeket a jeleneteket eljátszották újra, de már úgy, hogy bármelyik néző bármikor leállíthatta az előadást, hogy maga vegye át a főszerepet, és megmutassa, szerinte azt a helyzetet hogyan lehetett volna máshogy kezelni. Lehet máshogy beszélni az önkormányzatnál, amikor akadékoskodik az ügyintéző? Mit lehet mondani a férjnek, akinek derogál a közmunka, és inkább otthon ül? Amikor már látszólag nincs más megoldás, mint felhívni a helyi uzsorást, akkor tényleg nincs más út?
Meg kell mutatni a rabszolgatartók elnyomottságát is. Ha azt mutatjuk meg, hogy az uzsorás minden baj forrása, akkor meglincseli a közönség. Abból nem sok megoldás származna
– mondja Oblath Márton. „Egy igazságtalan rendszer akkor tud működni, ha mindenki érdekelt abban, hogy fenntartsa az elnyomást. Olyasmit, amit nem szívesen csinál, az ember akkor tesz meg mégis, ha ő is foglya épp annak az elnyomó mechanizmusnak, amelynek ő maga is az egyik látható figurája. Lehet úgy nézni, hogy aki kamatra ad pénzt, az másba valószínűleg nem tudna befektetni. Aki tisztán szeretne vállalkozni, az lehet, hogy nem lát olyan jogbiztonságot, amelyben hosszú távra elköteleződne. Aki nem hozza létre az átlátható jogszabályokat, az talán maga is zsarolható. A színház alkalmas arra, hogy megmutassunk ilyen összefüggéseket, és a közönség azon gondolkodjon, miért is tartunk fenn olyan környezetet, amelyben senki nem tud mozdulni semerre. És látja azt is, hogy az sem megoldás, hogy jön egy isteni közbeavatkozás, és hirtelen mindenki jó ember lesz, ha egyszer olyan intézményrendszert hoztunk össze, amelyben muszáj mindenkinek korrumpálódnia. Akkor nem elég jó embernek lenni.”
És a fórumszínház tényleg működik, azonnal, mintha mi sem lenne természetesebb: a helyi közönség azonnal bekapcsolódik az előadásba, és elképesztően sokféle megoldási javaslatot mondanak, és egyáltalán nemcsak praktikus dolgokban gondolkodnak (persze abban is: „Ha a férjem nem lenne hajlandó elmenni dolgozni, nyakonverném”), de érzelmekben is: az egyik néző arról beszél, az anyukának muszáj empatikusabbnak lennie a lányával, ha azt akarja, hogy átmenjen neki az üzenet, különben úgyis hiába mondja, csak az összeveszés lesz a vége. Csak ott bicsaklik meg a közös tudás, amikor már a behajtó jön: ezt a jelenetet senki nem állítja meg sehol azzal, hogy neki lenne jobb megoldása. „Addigra már mindegy. Kellett volna egy tökös apuka, és akkor el se jutnak idáig. Megalázó, hogy az asszonynak kell helyette tárgyalnia” – mondja valaki.
Arról Oblath is beszélt, milyen meghatározó tapasztalat volt számára az itteni munkában a családon belüli nemi szerepek kérdése, és hogy a „klasszikus” családmodellben tényleg szinte lehetetlen kitörni a szegénységből. Lakatos Melinda, aki a színpadon az anya lányát játszotta, azt mondja az előadás után, hogy az uzsorással tárgyalós jelenet így nem igazán elképzelhető. „Ahhoz kell egy társ, egy férfi, aki a kalapot hordja. A férfi a férfival tud kompromisszumot kötni; egy olyan ember, akinek tekintélye van, nem ül le ilyenekről nőkkel csevegni.”
Végül egyetlen olyan megoldási javaslat merül fel ebben a végső jelenetben, amivel a közönség többé-kevésbé egyet tud érteni. Az egyesületet vezető Makula Réka férje is az első sorban ül, ő áll fel és lép az előadásbeli pipogya férj szerepébe. És elkezd az uzsorás szívére beszélni: ő megváltozik, dolgozni fog, az egyébként rokon uzsorás legyen keresztapaként még inkább a család tagja, működjenek együtt. „Én ember leszek, legyél te is ember, fogadd el.” Takács Gábor egyfajta játékmesteri szerepben láthatóan hitetlenkedik, hogy ez a megoldás működhet, de a közönség hajthatatlan: igaz, 50 százaléknál erre sincs több esély, hogy bejön, de más verzió nem képzelhető el. „A verőembernek is van szíve”, mondják, Takács pedig tanácstalanul áll ez előtt: ahogy fogalmaz, egyfelől őrültségnek érzi, másfelől viszont valamiféle tiszteletreméltó, csodálatos naivitásnak is.
Az előadás rendezője, a szintén kávás Sereglei András az uzsora-témához még hozzáteszi: „Számomra a mai napig felfoghatatlan, hogy akinek semmije nincs, még annak szívják a vérét – ettől a hányinger kerülget. Egy szegény közösségen belül pont, hogy össze kéne fogni, ehelyett újra és újra kifosztják őket. Ez az egyik legsötétebb dolog a világon.” Az alkotók azt mondják, sokat kérdezgették a résztvevőket, tényleg hiteles-e, hogy az uzsorás rokonságban áll a kizsákmányolttal, és a saját családtagja torkán tapos, de egyértelműen azt mondták, hogy igen.
Egy ehhez hasonló előadás persze nyilvánvalóan nem tudja megoldani az alapproblémát, mert az túlságosan egyszerű: nincs pénz. Sokkal inkább arról van szó, hogy a résztvevők és a nézők végiggondolják, lehet-e valamit a megszokotthoz képest máshogyan csinálni. „Végigjárjuk az utat, és megnézzük, miféle lehetőségek vannak. Aztán persze kiderülhet akár az is, hogy itt, Nyíregyházán nem lehet élni, de legalább végignéztük a folyamatokat” – mondja Oblath Márton, és elmeséli, hogy az első parforumos–kávás előadás, a romák iskolai szegregációját vizsgáló A hiányzó padtárs után volt szereplő, aki úgy döntött, budapesti magániskolába adja a gyerekét, de ez sem volt megoldás, mert képtelen volt anyagilag fenntartani. Végül a szereplők közül azóta négyen már Birminghamben élnek. De van más példa is, például a siklósbodonyi Somogyi Gina a polgármester feleségeként olyannyira magába szívta a Kávával tanultakat, hogy azóta folyamatosan a helyi fiatalokkal foglalkozik különféle művészeti módszerekkel. A kilátásaikat vizsgáló legelső, egy éven át tartó projekt után egy évvel újabb előadást hoztak létre, amelyben a saját jövőképüket és vágyaikat állították szembe a realitással, ezzel pedig sokat utaznak is, hogy a környékbeliekkel, a más körülmények között élőkkel is kommunikáljanak a témáról.
Az előadással mindazonáltal még nem ért véget a projekt: ha a British Council továbbra is nyújt támogatást, a csapat tovább dolgozik együtt, kutatásokat végeznek majd a saját ismerőseik körében a témáról, de színházi előadás is készülhet még. Takács Gábor azt mondja: „Az biztos, hogy a fórumszínház hatásos módszer, mert abban a pillanatban mindenki a megoldásokon gondolkodik. Ha valaki is úgy érzi bármelyik ponton, hogy ez jó gondolat, ezt kipróbálnám, és másnap mondjuk máshogy beszél az ügyintézővel, akkor az nekem már megérte.” Hasonlót fogalmaz meg Sereglei András is: 
Ebben a beletörődő országban mindig csak a hallgatólagos bólogatás megy, hogy hát igen, így megy ez, mindig is így ment."
624,kultur,"
Életveszélyes, vagy egyáltalán nem működő liftek, alulfizetett dolgozók, lepusztult bútorok, rossz ablakok – nem épp ilyen dolgok szoktak eszébe jutni az embereknek a magyar kultúra egyik legfontosabb intézményéről, az Országos Széchényi Könyvtárról. Pedig egy keddi nyílt levél szerint 2019-ben ezek jellemzik a könyvtárat.

""Mi, a humán tudományok különböző területein dolgozó egyetemi oktatók, diákok, kutatók és a könyvtár olvasói közösségének más tagjai (...) azzal kell szembesülnünk, hogy ez a patinás, de mégis a jövőbe tekintő intézmény és a magyar kultúrában játszott kiemelkedő szerepe komoly veszélybe került” – írják a Kásler Miklósnak, az emberi erőforrások miniszterének címzett levélben az olvasók, majd felsorolják a problémákat.
A levélírók felhívják a címzett figyelmét arra, hogy az Országos Széchényi Könyvtár (OSZK) „nem pusztán olyan kincseink őrzője, mint a Halotti Beszéd, az Ómagyar Mária-siralom vagy éppen a Himnusz kézirata, hanem a magyar kultúra töretlen lendületű gyarapítója is: digitális adatszolgáltató, tudományos kutatóintézet, nemzetközi viszonylatokban is értékes szakkönyvkiadó, múzeumi engedéllyel rendelkező kiállítóhely, a könyvtártudomány hazai és Kárpát-medencei fellegvára és szervezője, valamint több kitűnő (intézményi együttműködés révén is támogatott) tudományos műhely otthona”, ha működése átmenetileg is leállna, az ""az egész magyar nemzeti kultúrát érzékenyen érintené”.
A teljes levél itt olvasható."
625,kultur,"A bemutatón a lányok a saját maguk által tervezett ruhájukban sétáltak végig a kifutón. A kézműves termékek jellemzője, hogy a hagyományos roma kultúrának is igyekeznek megfelelni: nem érnek térd fölé a szoknyák, nem látszódnak át, egy kisebb részük lehet csak fekete, – mert a romáknál a fekete a gyász színe. Emellett a díszítésre is nagy hangsúlyt fektetnek, a strassz díszítést és a hímzést kézműves technikával helyezik a ruhára, a csipkét pedig gépi segítséggel. A rózsa motívumok, az élénk, kontrasztos színek: a sárga, a piros és a kék is gyakran visszaköszönnek a darabokon. Az új kollekció mellett a korábbi csoportok által tervezett, illetve a varrodában készülő szoknyákat és ruhákat is bemutatták, amiket a társadalmi vállalkozás a webshopon keresztül értékesít.
A projektet a 2009-ben alakult Befogadó Társadalomért Egyesület tagjai találták ki. Az elmúlt években az egyesület abba az akadályba ütközött, hogy nem tudták kellően bevonni a romákat a munkaerőpiacra. Rájöttek, hogy változtatniuk kell a módszereiken, egy olyan komplex programot kezdtek kidolgozni, ami alapból is érdekli a fiatal lányokat, és képzési-foglalkoztatási elemeket egyszerre tartalmaz – mondja az egyesület elnöke, Sztojkáné Hergovics Györgyi. Sokat mozgott az Esztergom környékén élő romák között, és felfigyelt arra, hogy a nők közül sokan szeretnének divatosan öltözködni, de az üzletekben nem találnak maguknak igazán olyan ruhát, ami az ő ízlésüknek, hagyományaiknak megfelel, és jobb híján többen a nagy divatmárkák másolatát hordják.
“De miért a hamis márkákat viseljék, ha meg tudunk teremteni nekik egy olyan márkát, ami ízléses, árban megfizethető, sőt, még inkább kifejezi az identitásukat”
– jegyzi meg Györgyi.
2014-ben született meg az ötlet, hogy a roma nők foglalkoztatottságát ruhakészítéssel próbálják meg elősegíteni. Úgy gondolták, hogy ez egy olyan szakma, ami kellőképpen motiválja őket, és hosszú távon is az előnyükre válhat. A programnak családi indíttatása is volt, igaz, a szociálpedagógus végzettségű Györgyi nem tud varrni, azonban nagyszülei egész életükben ezzel foglalkoztak.
Első lépésként sikerrel pályáztak a Nemzeti Tehetség Program felhívására, így 2016-ban tíz fiatal roma lány vehetett részt azon a foglalkozás-sorozaton, ahol megtanították őket a különböző ruhadíszítési technikákra. A tehetséggondozó program a kreativitás kibontakoztatása mellett a személyiség és önismeret fejlesztésére is nagy hangsúlyt fektetett. Három lánynak annyira megtetszett a varrás, hogy beiratkoztak a helyi középiskolába női szabó képzésre, ahol három év alatt elsajátították a szakmát.
A bemutató napján nagy volt a sürgés-forgás, a lányoknak nem csak azért kellett aggódniuk, hogy minden strasszkő időben a helyére kerüljön, hanem, hogy a hajuk és a sminkjük is elkészüljön a divatbemutatóra. Sminkelni és fodrászkodni pedig beálltak az anyukák, rokonok, ismerősök, sőt a barátnők is. A garázsban pedig, – ami már egy ideje a műhelymunka helyszíne –, a ruhákon az utolsó simításokat végezték, néhány darabra most kerül fel a lányok által előre elkészített díszítés.
“Most tíz fiatal lány vesz részt a tehetségprogramban, akik tavaly októberben kezdték el a heti egy napos képzést, mindössze két hónappal ezelőtt kezdték tervezni ezeket a ruhákat, amiket ma saját maguk fognak bemutatni a kifutón”
– mondja Zsófi, aki foglalkozás vezetőként dolgozik az egyesületnél, de most épp gőzerővel göndöríti a lányok haját.
“Nagyon motiváltak a lányok, olyan dolgokat igyekszünk csinálni, amiket mindenki szeret, főleg a kreatív részekért vannak oda, a ruhatervezést nagyon imádják. A legfiatalabb lány 9 éves, a legidősebb pedig 23. A nagyobbak is figyelnek a kisebbekre, sokszor besegítenek nekik, ha például egy cérnát be kell fűzni. Könnyű velük dolgozni, azonban előfordul, hogy suli után már ők is fáradtak. Sokan még nem döntötték el, mivel szeretnének foglalkozni, nekünk az a célunk, hogy megmutassuk nekik, hogy ez is egy lehetőség”
– mondja Zsófi.
“Régebb óta ismerem Györgyit, ő ajánlotta fel ezt a lehetőséget. Elmondtam más lányoknak is, akik szintén akartak jönni. Strasszozni és varrni tanultunk eddig, egy rózsaszín ruhát terveztem, mert ez az egyik kedvenc színem, és mert így telibe hercegnős az egész” – meséli a 11 éves Lorina, aki a szomszédos kisvárosban lakik, és szívesen tervezne később ruhákat. A legkisebb Gea még csak kilencéves, de ő is saját maga tervezte a ruháját.
 
A tehetségprogramba a gyerekotthonban lakó 17 éves Tamara is becsatlakozott, aki jövő hónapban lesz nagykorú, így hamarosan az ország másik végébe költözik, utógondozóba megy. “Még nem döntöttem el, mivel szeretnék foglalkozni, nagyon szeretek rajzolni, és nagyon tetszik a ruhatervezés. Csak két hónapja csinálom, de elég sok a türelmem, ehhez a munkához pedig az kell.”
Az egyik anyuka szerint nem csak az a fontos, hogy itt a gyerekek megtanulják a varrás alapjait, hanem, hogy kreatívak lehetnek, az pedig, hogy egy saját ruhát is elkészíthetnek, egy hatalmas sikerélmény számukra, ami meghozza a kedvüket a szakmához.
A lányok tervezik és díszítik fel a ruhákat, de a varrást képzett varrónők végzik. A bemutató előtti napon ellátogattunk az esztergomi varrodába is. A varrónők keze alatt ég a munka, az utolsó simításokat végzik a ruhákon. Egy előző tehetségprogramból hárman maradtak, akik esti képzésen képesítést is szereztek. Három komoly jelentkezőre pedig már lehet építeni, így 2017-ben megpályáztak egy uniós támogatást. Útjára indulhatott a Gipsy Style elnevezésű társadalmi vállalkozás, így 2018 júliusa óta három roma nőt tudnak foglalkoztatni. Az egyesület fontos célja volt, hogy a társadalmi vállalkozás idővel önfenntartóvá váljon, és ne az 1 százalékoktól és egyéb támogatásoktól függjön. A dolgozók bérét hét hónapon keresztül a pályázati támogatásból fizették, jelenleg teljesítik azt a feltételt is, hogy a fizetéseket három és fél hónapig saját maguk teremtették elő a ruhák eladásából. A jövőben az eladásokból kívánják finanszírozni a munkavállalók bérét, és azt remélik, hogy ezzel a létszámmal tudják folytatni a munkájukat. Az egyesület elnöke úgy látja, hogy a divattervezés, a ruhadíszítés és a varrás kellően tudja motiválni a fiatalabb lányokat is. Ha további segítséget kapnak, akkor szeretnék bővíteni a programot, hogy még több roma nőt tudjanak foglalkoztatni. A jelenlegi csapat kilenc hónapja dolgozik együtt, hozzájuk csatlakozott mentorként Csilla, aki negyven éves szakmai tapasztalattal rendelkezik.
  
A 23 éves Mára az első ruháját mutatja, amit még 2015-ben a tehetségprogramban tervezett, annyira megtetszett neki a szakma, hogy még a három éves képzést is elvégezte az esztergomi középiskolában, esti tagozaton. A tehetségprogramban tanulta meg, hogyan kell megtervezni és feldíszíteni a ruhát, akkor még ő maga nem tudott varrni. A szülei is mindenben támogatták.
“Most ha egy cigánylány elmegy vásárolni, akkor nehezen talál térd alá érő ruhát, ami nem mélyen dekoltált. Nagyon jó érzés, amikor rendelnek a ruháimból, olyankor örülök, hogy amit megálmodtam és megterveztem, az másnak is tetszik Ha majd gyereket vállalok, azután is szeretném folytatni ezt a munkát, jó érzés, hogy én valamit meg tudok tervezni, varrni, és fel is tudom díszíteni, ezt a tudást majd a saját gyermekeimnek is tovább adom”.
A díszítés munkafolyamatába mi is betekintést nyertünk, fehér strasszkőből raktunk ki egy sablon alapján egy “g” betűt körülbelül 10 perc alatt, ezt kell később rávasalni a ruhára.
Az egyesület elnöke szerint elég nagy az érdeklődés a ruhák iránt, országosan érkeznek hozzájuk megkeresések. Sok vevőtől a bolti árusítás hiánya miatt esnek el, mivel jelenleg csak az esztergomi varrodában lehet felpróbálni a ruhákat. A másik tényező pedig a ruhákon található Gipsy Style felirat, ami azoknak, akik el akarják rejteni az identitásukat, nem tetszik. Az egyesület viszont ragaszkodik a márkajelzéshez, mert szerintük a roma nőknek igenis van mire büszkének lenni, amit nem kell eltakarni. Az egyesület nem titkolt célja, hogy a ruhákkal a roma nők identitását erősítse, hiszen az öltözködésnek identitás kifejező funkciója is lehet."
626,kultur,"A rendőrség a 29 éves Eric Holdert gyanúsítja Nipsey Hussle meggyilkolásával. A rappert vasárnap lőtték le annak a Los Angeles-i ruhaboltnak a közelében, aminek ő volt a tulajdonosa. Holder állítólag többször is rálőtt Hussle-re és az ismerőseire, majd egy sikátorba menekült, ahol már egy autó várta. A járművet egy nő vezette, de egyelőre még nem sikerült kideríteni a személyazonosságát. A rendőrség a lakosság segítségét kérte, hogy megtalálják a menekülő férfit és társát.
Eric Holder is wanted for Homicide in the shooting of Nipsey Hussle. He was last seen in a 2016 white 4 door Chevy Cruze CA license plate 7RJD742. Anyone with information related to his whereabouts or this deadly shooting is urged to contact South Bureau Homicide at 323-786-5100 pic.twitter.com/3pX4fbezDs
Hétfőn este több százan gyűltek össze Nipsey Hussle üzlete előtt, sokan jöttek gyertyákkal, virágokkal lufikkal. Az utcai megemlékezés egy ideig békés mederben folyt, este nyolckor azonban tömeghisztéria tört ki, páran ugyanis összeverekedtek, üvegek is törtek, és a csörömpölésre sokan azt hitték, lövések dördültek. Mindenki pánikszerűen menekülni kezdett, több embert is megtapostak. A CNN információi szerint összesen 19 embert kellett kórházba szállítani, ketten életveszélyesen, ketten pedig súlyosan sérültek meg. A rendőrség védőfelszerelésben, gumibottal próbált rendet teremteni a káoszban. 
"
627,kultur,"Március elején megírtuk, hogy személyesen Kásler Miklós, az emberi erőforrások miniszter nevezte ki az NKA Kulturális Fesztiválok Kollégiumának tagjává Gőbl Gábort, a Mi Hazánk szélsőjobboldali párt soproni szervezetének elnökét és a Moby Dick rockzenekar basszusgitárosát. Most a Válasz azt írja, hogy Gőbl neve eltűnt az NKA honlapjáról a tagok közül, a lap információi szerint összeférhetetlenség miatt távolították el.
Gőbl eltávolítása legalább annyit kérdést vet fel, mint annak idején a kinevezése, hiszen mindkét esetben Káslernek van kinevezési hatásköre. A Válasz és mi is úgy tudjuk, hogy összeférhetetlenség miatt távolították el Gőblt, azonban az egyelőre nem tiszta, hogy konkrétan miért volt a zenész összeférhetetlen az NKA-val.
Egyébként a Nemzeti Dal Ünnep nevű eseményt sikeresen, gond nélkül megtartották Székelyudvarhelyen a közösségi oldalakon található bejegyzések és fotók alapján.
Az üggyel kapcsolatban kerestük Gőbl Gábort és az NKA-t is; utóbbi mindössze annyit válaszolt, hogy Gőbl már nem tagja az NKA érintett kollégiumának."
628,kultur,"Mint ahogy mi is írtuk, a budapesti Ludwig Múzeumban mindenki meglepetésére Orbán Viktor miniszterelnök fiatalkori portréja jelent meg a falon. 

Az installációban a Ludwig Múzeum terében elmúlt pillanatokat lehet jelölni egyszerű rovátkákkal a falon elhelyezett papíron. Pontosabban 1 millió 890 ezer 803 pillanatot. Ez megfelel három teljes emberéletnek, ha egy pillanatot egy órának tekintünk. De milyen hosszú egy pillanat? Ez legalább annyira szubjektív és előre meg nem határozható, mint azok a gondolatok, amelyeket a közös nyomhagyással létrehozott végső kép ébreszt majd a befogadókban. A majdnem kétmillió pillanat egyetlen képet rejt, amely csak egy közös alkotás és/vagy hibázás eredményeképpen válik láthatóvá. Egy biztos: az így létrejövő mű a látogatók aktivitásának direkt lenyomata lesz

– ez Brückner János Itt és Most című interaktív installációnak hivatalos leírása.
A mű a Ludwig 30 című születésnapi programsorozat része volt, ami vasárnap ért véget, és a 444 információi szerint a múzeum igazgatója, Fabényi Julia másnap reggelre berendelte Bencze Pétert, Brückner János galériását. Állításuk szerint azért nem a művésznek szóltak, mert úgy tudták, nincs itthon. Brückner János korábban valóban Berlinben volt, így nem tudta a helyszínen figyelemmel kísérni, hogyan veszik birtokba a látogatók az üres falat, ezért is volt fontos számára, hogy láthassa egyben a művet. Hétfőn azonban hiába jelent meg egy fotóssal, azt már nem találta meg eredeti állapotában, hanem össze volt tekerve, pedig a szerződésben szerepelt, hogy a kiállítás után a múzeummal közösen távolítják el az installációt. Ráadásul a két óra, ami ennek része volt, nem is Brückner tulajdona, korábbi alkotásaiból származnak, és azóta magángyűjteménybe kerültek, ezért kölcsönszerződést kellett kötni rájuk. 
 #Repost from @everybodyneedsart @janos_bruckner - Here And Now 🔜Tonight @ludwigmuseum 🕛 This #installation in the Ludwig #museum allows you to mark the passing moments with notches on the sheet fastened to the wall. More specifically, 1 million 890 thousand 803 moments. This corresponds to three complete #human life cycles when one moment is considered an hour. But how long is a moment? This is almost as subjective and unpredictable as the thoughts that the final image created by the joint act of leaving a trace will awaken in the recipients. These almost two million moments hide a single image that becomes visible only as a result of a common creation and / or error. One thing is for sure: the resulting work will be a specific impression of the visitors' activity. #janosbruckner #thisttooshallpass #artwork #time #hereandnow #ludwig30 #brucknerjanos #crowdfunded #interactive #art #happybirthday #ludwigmuseum #budapest #hungary #everybodyneedsart #contemporaryart
 Ludwig Múzeum (@ludwigmuseum) által megosztott bejegyzés, Febr 5., 2019, időpont: 11:21 (PST időzóna szerint)
Apropó szerződés, mint kiderült azért is hívták be, mert szerették volna velük aláíratni a szerződéskiegészítést, amiben többek között arról volt szó, hogy ha adatvédelmi, illetve személyiségi jogok megsértése miatt bárki is kártérítési igénnyel lépne fel, azért az alkotónak kell felelnie. Az, hogy a kiállítás alatt felvételek készülnek az installációról és a látogatókról (természetesen úgy, hogy ne legyenek azonosíthatóak) persze nem érhette a múzeumot meglepetésként, hiszen ezt még az elején tisztázták. Brücknerék nem is voltak hajlandóak a helyszínen aláírni a kiegészítést, mert szerették volna egy ügyvédnek is megmutatni a dokumentumot. A múzeum kijelentette, rendben, de amíg nem írja alá a papírt, addig Brückner János nem kapja vissza az installációt. Szerencsére azóta rendeződni látszik az ügy, kifogásolt pontot kedd reggelre kivették a kiegészítésből, így Brückner hamarosan szignózza a szerződést, és a műve is visszakerül hozzá. 
Az pedig már csak hab a tortán, hogy a hétfői megbeszélésen az igazgatónő kifejtette, az Itt és Most nem egy jó alkotás, és szerinte semmi keresnivalója nem volt a Ludwigban,
tekintve, hogy Orbán arcképe milyen reakciókat vált ki az utca emberéből.
Az alkotón kívül egyébként senki nem tudta, hogy mi lesz a végeredmény, vagyis hogy Orbán Viktor arcképe rajzolódik ki, Fabényi Julia valószínűleg azt gondolta, hogy Peter Ludwig portréja jelenik majd meg a falon. Brückner János egyébként nem politikai állásfoglalásnak szánta a művet, de tény, hogy egy művésznek feladata reflektálni az őt körülvevő világra. "
629,kultur,"A CNN információi szerint David Blaine ellen nyomozás indult New Yorkban szexuális erőszak miatt. Az ilyen ügyekre szakosodott ügyosztály nem osztott meg további részleteket a hétfői sajtótájékoztatón, például arról sem nyilatkoztak, hogy berendelték-e már kihallgatásra Blaine-t.
A Daily Beast úgy tudja, az illuzionistát két nő is feljelentette. Egyikük azt állítja, hogy a férfi 1998-ban manhattani lakásában támadt rá, ez a dátum viszont már túl van az elévülési határidőn. Blaine nem kívánt nyilatkozni, csak annyit közölt, a rendőrség egyelőre nem kereste meg.
Nem ez az első eset, hogy David Blaine gyanúba keveredik, 2017-ben Natasha Prince egykori fotómodell azzal vádolta meg, hogy 13 évvel korábban Londonban megerőszakolta. Blaine akkor mindent tagadott, és a Scotland Yard sem folytatta a nyomozást, miután felvette a nő vallomását. A New York-i rendőrség egyik munkatársa pedig a CNN-nek elárulta, egy évvel ezelőtt is folytattak nyomozást David Blain ellen, de ez már lezárult. 
David Blaine 20 évvel ezelőtt lett igazán ismert veszélyes mutatványaival: 1999-ben plexikoporsóban temettette el magát egy hétre, 2003-ban egy üvegkoporsóban hánykolódott a Temzén 44 napon keresztül és a listát tovább lehetne folytatni. A illuzionista most írországi és nagy-britanniai turnéjára készül. "
630,kultur,"Április 14-én jön a Trónok harca utolsó, nyolcadik évada, ami mindössze hat részből áll majd. Az HBO nemrég két új előzetest is bemutatott, az egyik a Survival, vagyis a Túlélés, a másik pedig a Together, vagyis Együtt címet kapta.
A Survival azoknak jelenthet némi megnyugvást, akik alig várták hogy Arya Stark és Jon Snow újra találkozzon, ez már ugyanis az első képkockákon megtörténik:
A másik előzetesben pedig Tyrion Lannister figyelmeztet Sansa Starkkal és Daenerys Targaryennel a háta mögött, hogy amennyiben nincs összefogás, azzal magukat ítélik halálra. "
631,kultur,"Jim Jarmusch a The Dead Don't Die című filmhez elég komoly gárdát gyűjtött össze, íme pár név a teljesség igénye nélkül: Bill Murray, Tilda Swinton, Adam Driver, Steve Buscemi, Iggy Pop és Tom Waits. A lista elég meggyőző, és most megérkezett az előzetes is az amerikai rendező zombifilmjéhez, hogy kicsit több elképzelésünk legyen arról, mire is kell majd számítani.
A film egy kedves, csendes kisvárosban, Centerville-ben játszódik, ahol egyszer csak megjelennek az élőhalottak. Utóbbiak főbb ismérve: lehet, hogy testük már bomlásnak indult, de emlékeznek arra, hogy életükben mi volt a kedvenc ételük, italuk, hobbijuk, az Iggy Pop által alakított zombi például kávéra szomjazik (értjük a célzást). Persze emellett szívesen fogyasztanak embereket is, ami azt jelenti, hogy az összecsapás az élők és a zombik között elkerülhetetlen. 
A filmet június 14-én mutatják be az amerikai mozikban, arról egyelőre nincsen hír, hogy mikor lesz magyarországi premier. 
            "
632,kultur,"Április 18-án mutatják be Tuza-Ritter Bernadett megdöbbentő alkotását a modern rabszolgaságról, a csicskáztatásról. A filmet közel 80 nemzetközi fesztiválon vetítették, 2018-ban Európai Filmdíjra jelölték, a magyar és nemzetközi filmkritikusok a legjobb dokumentumfilmnek járó Fipresci-díjjal ismerték el, és ez az első magyar nagy dokumentumfilm, ami bekerült a Sundance Filmfesztivál versenyprogramjába. 
Az Egy nő fogáságban az 52 éves Marisról szól, aki tíz éve szolgál fizetés nélkül egy magyar családot. A méltóságától és jogaitól megfosztott nő évek óta maradékot eszik és egy kanapén alszik, engedély nélkül nem hagyhatja el a házat. Éjszakánként egy gyárban dolgozik, fizetését le kell adnia. Maris a fizikai és lelki elnyomás miatt félelemben tölti napjait, miközben arról álmodozik, hogy visszakapja korábbi életét. A kamera jelenléte ráébreszti, hogy nincs teljesen egyedül. Fokozatosan bizalmába fogadja a rendezőt, majd lassan barátság alakul ki kettőjük között. Másfél évnyi forgatás után összeszedi bátorságát és megosztja vele tervét: „Meg akarok szökni!”
A filmhez egy társadalmi felhívás kapcsolódik, amiről az alábbiakat érdemes tudni:
            "
633,kultur,"A magyar filmeseket valamiért egyáltalán nem érdekli, de a franciák időről időre nagyszerű filmeket készítenek a kapitalizmusról, pontosabban annak hatásairól a mindennapi életünkre. Pár éve a Dardenne testvérek kápráztattak el Két nap, egy éjszakával, amiben Marion Cotillardnak kellett meggyőznie a munkatársait, hogy mondjanak le az évi végi bónuszukról, mert akkor őt nem rúgják ki.
Most pedig itt a Sztrájk a gyárban, amiben egy francia kisváros autóalkatrész-gyárának munkásai küzdenek a munkahelyükért. A anyacég (egy német autógyár természetesen) kötött velük korábban egy megállapodást: lemondtak bizonyos előnyökről, így a 40 helyett 35 órás munkahétről meg a bónuszukról, cserébe az üzem maradt a városban. A cég, bár a munkavállalók teljesítették az egyezség rájuk eső részét, két évvel a megállapodás után mégis úgy dönt, hogy bezárják az üzemet. A piac törvényei ugyanis azt diktálják, hogy bár az üzem nyereséges, még nyereségesebb lehet Romániában, ahol 35 órás munkahétről még csak nem is hallottak, a munkások meg ötödannyit keresnek, mint francia társaik. (A forgatókönyv megírásakor a szerzők nyilván még nem értesültek a mi csodálatos túlóratörvényünkről.)
Csakhogy a francia munkásokat nem olyan fából faragták, hogy ezt tétlenül tűrjék. Laurent (Vincent Lindon) és Mélanie (Mélanie Rover) vezetésével sztrájkba kezdenek, hogy az üzem a tervezett bezárásig már ne termeljen profitot. Azt akarják elérni, hogy mégse zárják be az egységet, vagy legalább adják el egy másik cégnek, amelyik folytatná a gyártást. Laurenték (legalábbis eleinte) kitartóak és összetartóak, de a küzdelem sokkal hosszabb, idegőrlőbb és mocskosabb, mint elsőre gondolták. A német cégnek esze ágában sincs megadni, amit kérnek, inkább a megosztásra és a kifárasztásra játszanak. A munkások pedig egyre türelmetlenebbek lesznek, és egyre megkérdőjelezhetőbb akciókra ragadtatják magukat.
            
A Sztrájk a gyárban dokumentarista eszközökkel dolgozza fel a munkások küzdelmét, mintha csak egy kézi kamerával követnénk őket az üzembe, a megbeszéléseikre, a tárgyalásokra. Emellett látjuk, ahogy a média közvetíti a történteket, ahogy nyilatkoznak, amilyen tudósításokban szerepelnek. Ebből ered a film hátránya is: a valóban feszült jeleneteket, az egymásnak ugró vezetőket éppen úgy látjuk, ahogy a hosszú várakozás, a meddő viták óráit. És bár kétség nem fér hozzá, hogy ez így zajlik a valóságban is, a moziban nem biztos, hogy olyan szórakoztató egy parttalan vita huszadik perce is.
IMDb: 7
Rotten Tomatoes: 64%
Metacritic: 59
Index: 7/10
Magyarországról nézve a Sztrájk a gyárban több szempontból is kényelmetlen élmény. Egyrészt a már említett okból: mi vagyunk azok, akiknek szánalmas bérei miatt a franciák elveszítik a munkájukat. Akik megdöbbenve számolnak utána, amikor szóba kerül a filmben az egyik munkásnő nevetségesen alacsonynak mondott, havi 1400 eurós (körülbelül 450 ezer forintos) fizetése. És akik meglepődve látják, hogy milyen az, amikor egy munkavállaló nem fél, vagy nem fél annyira a munkáltatótól, hogy ne merne szembeszállni vele. De legalább ilyen meglepő az a természetesség is, amivel a munkások a kormányhoz fordulnak segítségéért. És az a korrektség is, amivel a kormány képviselője közvetít a felek között.
Még mielőtt azt hinnénk: a Sztrájk a gyárban nem optimista film. Sötét világképét brutális befejezése teszi még nyomasztóbbá. De innen, Kelet-Európából nézve még így is utópisztikusnak tűnik helyenként.
Az utóbbi időben mintha sztrájkügyben változnának a dolgok Magyarországon. Az Audi sikeres januári sztrájkja után négy autóipari cégnél is volt munkabeszüntetés, több másiknál pedig a sztrájk fenyegetésével sikerült megállapodást kicsikarni a munkaadóból. De az autóiparon kívül sztrájkoltak a Paksi Atomerőműben, az Operaházban, sztrájkbizottság alakult a BKV-nál, és sztrájkoltak a köztisztviselők is. (Az Index podcastját a témában itt lehet meghallgatni.) Talán ez elég lesz ahhoz, hogy a magyar filmesek is felkapják a fejüket a témára. Addig meg itt van a Sztrájk a gyárban, ami vidámnak ugyan nem vidám, de mindenképpen tanulságos történet."
634,kultur,"Macska? Mi a francot csináljunk egy macskával?
Ez lett az első valós időben zajló magyarországi társasjáték-készítő verseny fő kérdése, a macskafigura meg a legnagyobb sztár az egész eseményen: hetvenhat csapatnak kellett eldöntenie, hogy tényleg, mégis mi a francot lehet kezdeni egy macska alakú fafigurával egy társasjátékban?
A Board Game 12 lényege a nevében a tizenkettes szám: a közel 400 versenyzőnek szombaton reggel 9 és este 9 között 12 órája volt arra, hogy egy csak akkor megismert csomag tartalmából létrehozzon egy teljesen új, végigjátszható társasjátékot, ráadásul lehetőség szerint olyat, ami nem egyszerűen a Ki nevet a végén? vagy a Catan valamilyen variációja, hanem tud villantani valami olyat, ami korábban még nem volt.
„Tizenkét óra alatt nem lehet semmilyen játékot megtervezni; aki elhiszi, hogy lehet, az biztos, hogy még soha nem tervezett társast.” A pesszimistának tűnő szavakat nem más mondja, mint a főszervező, Hegedűs Csaba, az A-gameshop játékbolt tulajdonosa. Persze nem úgy érti, hogy az egész, saját maga által szervezett, egy csapásra szinte túlzottan is népszerűvé vált esemény (ahol a versenyzők annyian vannak, hogy megtöltik a helyszínül szolgáló Csokonai művház minden létező termét és színpadát) úgy, ahogy van, hülyeség lenne. „De nem is az volt a célunk, hogy kiadásra kész játékok kerüljenek elénk este kilenckor. Nekünk nem kész játékok kellenek, hanem egy szikra, egy morzsa, egy apró kreatív szösszenet, ami miatt úgy érezzük, hogy erre figyelni kell, és érdemes a kiadásig gondozni a játékot. Mert ha 76 leadott játékból egyetlen egy sem lesz, amit érdemes kiadni, akkor megeszem a sapkámat, vagy bárki másét” – mondja a fődíjról, a nemzetközi forgalomba kerülő, az A-games által kiadott társasról.
Társasjátékokkal játszani felnőttként is az egyik legszórakoztatóbb dolog. Az Index segít eligazodni a legjobb játékok között.
A szervezők egyszerűen olyan eseményt akartak kitalálni, amilyen még nem volt, és mivel a játékkiadót, játékos klubot, egyesületet, magazint és boltot is menedzselő, emellett pedig játéktervező Hegedűs már két éve gondolkodott egy hasonló kezdeményezése, hamar meg is született az egész napos verseny ötlete. „Minden filmrendező gondolkodik azon, ha meglát egy filmet, hogy ő hogyan rendezte volna meg azt a jelenetet, minden író átgondolja néha, ő hogy írta volna le azt a mondatot, és nekem is mindig eszembe jut egy-egy új játék kipróbálásakor, hogy ezt vagy azt én hogyan csináltam volna meg” – magyarázza a motivációit a szervező. „És az is nagyon érdekel, hogy ha adnék neked meg a fotós kollégádnak egy-egy marék alkatrészt, mit adnátok vissza, mit csinálnátok belőle. Biztos, hogy egészen mást, pedig ugyanazt kaptátok, ahogy tíz szabó is tíz egészen másfajta ruhát varrna tíz-tíz méter egyforma kelméből.”
Lényegében pont ennyi a verseny lényege: a játékosok reggel kinyitják a dobozt, és estére kitalálják, hogy a benne lévő kockákból, fakockákból, emberfigurákból, dobókockákból, karton lapkákból és kártyákból mit akarnak felhasználni, egyáltalán milyen jellegű, stílusú, típusú, hosszúságú, összetettségű, mechanikájú játékot akarnak létrehozni, aztán mindehhez alkotnak egy szabályt. És felhasználják vagy kidobják azt a három elemet, amelyet a később egy különdíjról döntő médiazsűri tagjai – köztük e sorok írója – beszavaztak a dobozba: egy pörgettyűt, színes korongokat és a macskát. Amelyből végül a szervezők hosszas és egy kicsit kétségbeesett tanakodás után („Előbb rágtam volna le a karomat, mint hogy betegyek egy macskát a dobozba”, fogalmaz visszafogottan Hegedűs) csak egy darabot tettek a kezdőkészletbe, mondván, ha sok van belőle, az egyrészt nagyon meghatározza a tematikát, másrészt akkor egyszerűen csak lecserélhetővé válik az emberfigura. „Mi pont azt a kreativitást keressük, ami ebben is megmutatkozhat: mit kezdesz azzal, ha csak egy különös figurád van? De ugyanez a kérdés a többi elemmel is: vajon lesz bárki, aki a dobókockákat majd nem egyszerűen dobókockaként fogja felhasználni? Ugyanezért nem engedtük, hogy a versenyzők elcseréljék egymással a korongokat és a kockákat: legyenek kreatívak, találják ki, hogy lehet a korongot is kockaként felhasználni, mondjuk egy korong érjen öt kockát” – magyarázza Hegedűs.
És végül a csapatok kilencven százalékát tényleg megihlette a macska. A Wombattle nevű, szuper és egyedi partijátékkal már publikált társasjátékszerző Maróthy Judit és csapata konkrétan köré szervezte az egész játékot: a kör közepén áll az elkóborolt macska, őt kell gazdához juttatni. Maróthyék főleg a papírnégyzetekre és a színes figurákra építették fel a játékot, miután az eredetileg amúgy fehér papírokat is beszínezték. A játékos húz egy lapot, amelyen egy kártyaszín és egy figuraszín is van, azaz mondjuk a zöld gazdi a kék városrészben lakik, és a két kockával dobva mozgathatja a macska körül körben lévő, színes papírokon a bábukat, amíg ki nem jön egy megfelelő színkombináció. A nehezítés, vagy az a bizonyos szikra pedig a színkeverés: ha egy kék kártyára tud lépni egy sárga és egy kék bábu is, ők együtt kiadnak egy zöldet, és vihetik a macskát. „Én csak annyival vagyok előrébb a többieknél, hogy tudom, tizenkét óra alatt valamilyen frappáns ötletre van szükség, nem egy olyanra, amihez száz tesztjáték és fél év fejlesztés kellene. Így is legalább hat óra volt, mire kitaláltuk a játék alapkoncepcióját” – mondja Maróthy.
Volt, ahol az volt a kezdeti ötlet, hogy a macska szörnyként felhasználva a vikingek ellen küzdjön, de hogy ne csak a humánus opciók legyenek jelen, egy egyetemistákból álló csoportnál a macska főszerepe kevésbé dicsőséges: mindenki az állatot üldözi, hogy levest főzzön belőle, kivéve azokat, akik ezt meg akarják akadályozni, de ők is csak azért, hogy nyersen fogyaszthassák el a szerencsétlen jószág húsát. Mindehhez egyébként egészen extravagáns, háromdimenziós pályát építettek a papírlapokból. Ami egyébként abszolút egybevág a szervezők elképzeléseivel, mármint nem a macskagyilkolás, hanem a pálya: épp azért nem került tábla a kezdőcsomagba, hogy még ebben is kreatívaknak kelljen lenniük a versenyzőknek, és a maguk szája íze szerint döntsenek arról, akarnak-e egyáltalán bármilyen játékteret, és ha igen, akkor azt hogyan építik fel és mely papírdarabokból.
„A JEM játékosmagazinnal már többször szerveztünk tervezőpályázatot; ezekre mindig bejött 15-20 ötlet. Azt gondoltuk, ha ennyien jelentkeznek az élő versenyre is, már jók vagyunk. Ehhez képest úgy jöttek össze ennyien, hogy egyetlen egy forintnyi hirdetést sem vásároltunk, csak kitettük az esemény oldalát a Facebookra” – mondja Geri Ádám szervező. Ezen persze ők is meglepődtek, de azért az is igaz, látszik, hogy egyre nagyobb az otthoni tervezők tábora. „Amikor én pár évtizeddel ezelőtt először akartam egy saját társashoz egy makettet, még habkartonokkal, lécekkel, fűrésszel, vízfestékkel ügyetlenkedtünk” – emlékszik vissza Hegedűs. „Aztán amikor az esseni társasjáték-kiállításon láttuk, hogy lehet venni spielmaterialt, be is vásároltunk fejenként 200 euróért, és mivel itthon nem foglalkozott vele senki, be is hoztuk az országba, gondolva, csak van még 2-3 olyan hülye, mint mi, valahogy biztos eladunk évi 100 darabot. De amikor valaki a huszonvalahány forintos alkatrészekből 60 ezer forint értékben rendel, akkor látjuk, ez már nem arról szól, hogy elkallódott a piros figura valamelyik játékból. Akkor kezdett el az motoszkálni a fejemben, hogy
mi a tízmillió játékkészítő országa vagyunk.

Ezen a versenyen sem csak Maróthy Judit az egyetlen, akinek van már alkotói múltja. Van például egy csoport, amelyik négy tanárnőből áll: egyikük korábban a családi vetélkedőn adta ki ukázként, hogy készítsenek a barátai húsz perc alatt társasat a megadott eszközökből, a másikuk pedig az ötödikes iskolásoknak adott hasonló év végi feladatot. Ők egyébként jó esélyekkel indulnak a sok remek vizuális megoldás miatt utólag kitalált grafikai különdíjért, részben annak köszönhetően, hogy egyikük rajztanár: kézzel rajzoltak meg egy csomó állatot, hogy a játékosok aztán összegyűjtsék a puzzle-szerű darabjaikat a lefordított kártyákkal játszva, úgy, hogy közben más hátráltató és segítő kártyák is kerültek közéjük. A macska náluk – eléggé életszerű módon – nehezíti a játékot, mivel a játékos hátán ugrál, és kiveri a kezéből a dolgokat.

Egy másik csapat tagjai, Molnár Kolos Antal és Simán Zsolt is azt mondják, vannak már otthon a félkész és a majdnem kész közötti állapotban saját fejlesztésű játékaik, egyikük másfél hónap alatt minden szabadidejét erre fordította, de még így sincs kész. Úgyhogy számukra kifejezetten előny, hogy van egy szigorú időbeli korlát. „Így legalább tényleg végzünk valamivel.” Az ő játékukon is rögtön érződik, hogy valami újdonságot szeretne behozni: „Nagyon meguntam, hogy semmilyen játékkal nem tudunk igazán jól együtt játszani a gyerekekkel” – mondja Molnár Kolos Antal. „Úgyhogy kitaláltunk egy olyan társast, amely két, egymás mellett játszható részből áll, és az egyiket két felnőtt, a másikat két gyerek játssza. A gyerekek termelik meg a saját, egyszerűbb játékukban az erőforrásokat, amelyek segítségével a felnőttek által irányított mágus varázsfőzetet főz, amiben az Ulbaba nevű macska segíti őket. A gyerekek viszont könnyebben szereznek pontokat, és a felnőttektől vissza is kapják a nyersanyagokat, szóval ők is kijöhetnek nyertesként.”
De olyan is van a versenyen, aki csakis azért jött el, hogy megvalósítsa a saját álmát. A Rottenhoffer család tagjai nagyon szeretnek társasozni és horgászni is, az viszont rettentően zavarta őket, hogy a kettőt nem tudják vegyíteni, úgyhogy eltökélték, ők lesznek azok, akik kitalálnak egy horgásztársasjátékot. És amint megszületett az elhatározás, pár nappal később szembejött velük a Board Game 12 kiírása. Náluk az újdonságot így legfőképp a téma jelenti, a precízen és életszerűen meghatározott feltételrendszer (milyen csalival milyen halat lehet fogni és így tovább), meg hát természetesen a macska, aki ebben a játékban segít kifogni a halat a vízből. A hátráltató tényező helyette itt a kacsa, amelyik leeszi a kukoricát a horogról. „Ha nem nyerünk, mi akkor is biztosan fogunk vele játszani” – mondja Rottenhoffer Attila.
A rendezvényen az is jól látszik, hogy mennyire elterjedt már Magyarországon a felnőttek körében a társasjátékozás: annyiféle játékmechanizmus van mindenki fejében, hogy nem is találni olyan játékot, ami csak a legősibb, „dobj, lépj, és ha peched van, visszaesel, ha szerencséd, előrejutsz” jellegű alapokra épülne. Még olyan apróságok is beépültek már a társasos kultúrába, mint hogy a pontozás sem feltétlenül egyszerű: a horgászos játékban is külön számolódik például a pontszám, és külön a halak mérete, és a kettőből jön ki a győzelem. És van olyan steampunk, gólemet irányító játék, amelyben nemcsak a pálya moduláris, azaz előre nem ismert sorrendben áll össze, de maga a gólem is az a testrészei révén.
„Az is nagyon érdekelt, hogy az informatika, a számítógép, a tévé, a multimédia korában meg tudunk-e szólítani egyáltalán bárkit azzal, hogy nesze, itt egy doboz és pár faalkatrész, legyél el vele tizenkét óráig. Erre eljöttek négyszázan, kilenctől ötvenkét éves korig, negyven településről, jogásztól informatikuson át a rendőrig” – lelkesedik Hegedűs. „Ez ugyanolyan kultúrmisszió, mint hogy magyar fejlesztésű játékokat is kiadunk annak ellenére, hogy anyagilag nem igazán éri meg: szeretnénk, ha a társasjátékozás, a társasjáték-fejlesztés minél több emberhez eljutna az országban. És az már biztos, hogy az első puskapor nagyot robbant.”
Az elmúlt egy-két évben magyar nyelven is megjelent egy csomó jó játék. Kiválogattunk közülük ötöt, amikkel nem nagyon lehet mellélőni.
Az Igen? című, magyar fejlesztésű társasban nem az a kérdés, hogy ismerjük-e a másikat, hanem hogy ismerjük-e, ő mit gondol magáról. Ez pedig pompás vitákat szül.
Az egyik játék vértanúságra biztat, a másik megbüntet, ha szembemegyek a Párt akaratával. És azt tudják, miről szól valójában a Ki nevet a végén? Vagy hogy a magyaroknak is van űrtársasjátékuk?"
635,kultur,"Szívbillentyűcsere miatt halasztotta el észak-amerikai turnéját Mick Jagger és zenekara, a Rolling Stones, értesült a Drudge Report amerikai hírportál.
Az értesülés szerint a legendás együttes 75 éves frontemberét még ezen a héten New Yorkban műtik meg, és várhatóan teljesen felépül majd. Az MTI által idézett Drudge Report szerint nyárra várható visszatérése.
A Rolling Stones szombaton jelentette be honlapján a turné elhalasztását, és eddig nem lehetett tudni, mi baja van a zenésznek. Azt írták csupán, hogy Mick Jaggernek azt tanácsolták: most ne turnézzon, mert ""orvosi kezelésre van szüksége"".
Az együttes áprilisban, májusban és júniusban lépett volna fel számos egyesült államokbeli és kanadai városban.
Az énekes-frontember a Facebookon és a Twitteren is elnézést kért a kellemetlenségért. ""Sajnálom a történtek miatt az amerikai és kanadai rajongókat"" - fogalmazott Mick Jagger, hozzátéve: elkeseredett a turné elhalasztása miatt, de keményen dolgozik azért, hogy minél hamarabb visszatérhessen."
636,kultur,"Jelenleg nem lehet tudni, hol van Leonardo da Vinci Salvator Mundi című festménye, amelyet 2017-ben rekordáron adtak el egy aukción, és a világ legdrágább festményének számít, írja a New York Times.
Az 500 éves, Krisztusról készült Leonardo da Vinci-festményért 2017 decemberében 450 millió dollárt, azaz kb. 120 milliárd forintot fizetett egy névtelen licitáló a Christie's New York-i árverésén.
Később kiderült, hogy a képet egy szaúdi herceg, Badr bin Abdullah bin Mohammed bin Farhan al-Szaud vette meg, aki Szaúd-Arábia kultuszminisztere és Mohamed bin Szalmán trónörökös bizalmasa.
Az aukció után pár héttel bejelentették, hogy a festményt a párizsi Louvre Abu Dzabiban, az Egyesült Arab Emírségek fővárosában lévőmúzeumban állítják ki. A kiállítást eredetileg 2018 szeptemberére tervezték, de a festmény bemutatását végül lemondták. 
Kiderült ugyanis, hogy senki nem tudja megmondani, hol van a kép. 
Sem a párizsi Louvre-ban, sem az Abu Dhabiban lévő múzeumban nem nyilatkoztak arról, hol lehet a 65,6 x 45,4 centiméteres festmény. Innentől csak spekulációk vannak: vajon a világ legdrágább festménye egy szaúdi herceg otthonában lóg a falon? 
Külön érdekesség, hogy az 1500 körül készült képért 1958-ban még mindössze 45 fontot adtak egy londoni aukción, mert akkor még nem lehetett tudni, hogy Leonardo készítette. Alapos anyag- és röntgenvizsgálatok, szakértői, restaurátori és művészettörténészi vélemények alapján hivatalosan 2005-ben nyilvánították a világhírű művész alkotásának, az ára így emelkedett az égbe.
Szakértők egy része azonban máig vitatja, hogy a képet Leonardo da Vinci festette volna. Szerintük a művészre jellemző stílusjegyek csak a 2010-ben befejeződött restaurálás során kerültek a képre. Azzal is érvelnek, hogy ""férfi Mona Lisaként"" is emlegetett olajfestményen Krisztus egy kristálygömböt tart, és szerintük az optikával is foglalkozó Leonardo da Vincinek tudnia kellett volna, hogy a kristálygömb mögötti tárgyat fejjel lefelé kell ábrázolni. 
Matthew Landrus, az Oxfordi Egyetem történésze 2018-ban azt nyilatkozta: a festményt a reneszánsz mester stúdiójában dolgozó Bernardino Luini készítette. Szerinte a kép csupán 5-20 százalékban lehet Leonardóé. Frank Zöllner, a Lipcsei Egyetem művészettörténésze szerint a festmény Leonardo műhelyének vagy egy későbbi követőjének magas színvonalú munkája, Charles Hope olasz reneszánsz szakértő szerint pedig a Leonardónak tulajdonított festmények igen különbözőek ettől a Krisztus-portrétól."
637,kultur,"Kétezren futottak vasárnap Balatonfüreden a Generali Runner's World Runon, amin összesen négy távon, köztük maratonin is indulhattak a futók. A rajt és a cél a Vitorlás téren volt, az útvonal egy részen pedig a Tagore sétányon is végigvezetett.
A legrövidebb, 6,2 km-es táv futói indultak először. Utána a többiek ugyanazon a 10,5 km-es pályán versenyeztek néhány perces elcsúsztatott indulással, csak a félmaratonosok kettő, a maratonisták pedig négy kört tettek meg. A félmaratont és a maratont váltóban is lehetett teljesíteni.
A maratont a férfiaknál Fehér Márk futotta le leggyorsabban, 2 óra 39 perc alatt. A nőknél Vavra Mónika győzött 03:49:29-es idővel. A félmaratonon Jakus Gábornak 01:23:21, míg a nőknél Vadász Ildikónak 01:28:18 kellett a táv teljesítéséhez. 10,5 km-en Pintér András volt a leggyorsabb 37:43-as idővel, míg a nőknél Márovics Anna (42:42) győzött. A 6,2 km-en Molnár Patriknak 22:42, Zsuzsanna Ónadinak pedig 27:44 kellett.
Az indexes futók közül Fehér János hónapok óta készült maratonra, de alapvetően néhány héttel későbbre időzítette volna a teljesítését. Balatonfüreden felkészülési futást tervezett, aztán mégis végigfutotta a teljes maratoni távot.
„Még az előző este is futóguruk tanácsait olvasgattam, hogyan lehet viszonylag rövid időn belül két maratont okosan lenyomni. Arra jutottam, hogy Füreden amolyan edzőmaratont futok, ha már nem pihentem rá, a legjobb formámhoz képest lassan, 3 óra 50 perc és 4 óra közötti időt becélozva. A terv végül menet közben módosult, nagyjából csak az első kör sikerült visszafogottra, végül egy 3 óra 36 perces idő jött össze.""
Tartott a körpályától, eleve nem volt túl bonyolult az útvonal, és elsősorban csak a sétány volt az extra környezet egy szűk kilométeren keresztül. De úgy vélte, hogy a körözés mentálisan talán könnyebben kezelhető, mintha egy tök ismeretlen pályát futnának be. Szerinte frissítőállomásból is pont elég volt, aki nem vitt magával semmit, az is simán ellehetett a kínálattal. Viszont a kilométerjelzéseket azért hiányolta, és a rajt után következő dombot is szívesen elfelejtené, amit mindkét irányból, tehát összesen nyolcszor kellett megmászni. „Attól is féltem, hogy majd a viszonylag kevés maratonfutó miatt olyan érzésem lesz, mintha pusztában, egyedül futnék, de a csúsztatással egymásra ráeresztett különböző távok miatt mindig volt mozgás a pályán. Így lehetett sakkozni, üldözősdit játszani, odainteni tök ismeretlen és ismerős arcoknak, hogy hajrá.""
Fábián Tamás a félmaratoni távon indult, és a verseny egyik pozitívumának tartotta, hogy 2000 főben limitálták az indulók számát. „Ennyi ember egész jól elfért a pályán, bár időnként, a szűkebb szakaszokon volt olyan érzésünk, hogy indokolatlanul sok energiát elvisz a lassabb futók kergülgetése, igaz, egy utcai futóversenyen ez mindig benne van a pakliban.""
Szerinte is pont ideálisan voltak a frissítőállomások, amikre szükség is volt, mivel az év eddigi legmelegebb napját fogták ki a versenyzők. Nem volt szélsőségesen zavaró az időjárás, de a 20 fok azzal kombinálva, hogy a pálya 99 százalékán nem volt árnyék, nem nevezhető optimálisnak. „Mindez elvezet ahhoz, hogy az egyre melegebb időjárási viszonyok hosszú távon kihívás elé állíthatják a versenyszervezőket. Tavasztól őszig kis túlzással már tavaly is úgy kellett vadászni azokat a pillanatokat, amikor 30 fok alatt volt a hőmérséklet.""
Iván András szerint jobban oszlottak el a résztvevők, mint egy nagyobb, több mint tízezer indulós versenyen. „Hosszabb téli kihagyás után nagyon jó hangulatú volt Balatonfüreden elkezdeni újra a futószezont. Mostanában keveset futottam, ezért csak a 10,5 km-es távon indultam. Így egy kör alatt pont kellemes arányban jöttek az emelkedők a pályán, de a legjobb részek azok voltak, amikor majdnem közvetlenül a Balaton partján futhattunk. Egyedül a nap volt már kicsit sok is. Az útvonal mentén hiába sorakoztak szépen a fák, de leveleket még nem hoztak, ezért árnyékból is csak mérsékelten jutott."""
638,kultur,"Katolikus papok könyveket égettek az észak-lengyelországi Koszalin városában, írja a BBC. A papok olyan könyveket égettek el, amelyeket bálványimádónak és szentségtörőnek ítéltek meg, mint például több kötet a Harry Potter-regénysorozatból. Az elégetett könyveket bibliai passzusok idézésével kommentálták.
A hétrészes Harry Potter-regénysorozat az elmúlt évtizedek egyik legnépszerűbbjei közé tartozik, világszerte több, mint 500 millió példányt adtak el belőle. Azonban hiába annyira népszerű, egyes keresztények köröket kifejezetten zavar, hogy a történet középpontjában a varázslat és a mágia áll, amelynek a segítségével Harry Potter felveszi a harcot a gonosz Voldemorttal."
639,kultur,"Bő hatvan évvel azután, hogy az Egyesült Államokban a kaliforniai szörfösök görkorcsolyakerekeket szereltek fel deszkákra, hogy a szárazföldön is hullámlovagolhassanak, a gördeszkázás olimpiai sportág lett. Hosszú út volt ez, amibe az egykori keleti blokk országai valamikor a hetvenes években csatlakoztak be, és a gördeszkának köszönhetően fiatalok ezrei kóstolhattak bele abba, milyen az élet a világ másik, szabadabb felén.
A szocialista országban a gördeszkázás hőskora természetesen teljesen mást jelentett, de a vasfüggönynek ezen az oldalán a helyszíneket bátran ki lehet cserélni, ugyanúgy házilag kellett barkácsolnia gördeszkát annak, aki Karlovy Vary egyik víztározójának betonját koptatta, mint aki Budapest tízemeleteseinek a tövében hozta a szívbajt a nyugdíjasokra, és ugyanúgy nem volt fogalmuk arról, milyen menő trükkökkel vagánykodnak a gördeszkázás hazájában, Kaliforniában. Ebbe a világba enged betekintést a King Skate cseh dokumentumfilm, aminek pénteken volt a magyarországi premierje a Budokunak, illetve a KineDok Magyarországnak köszönhetően. 
Šimon Šafránek filmje nemcsak a gördeszkázásról szól, hanem arról, hogy milyen volt fiatalnak lenni az 1970-es és 1980-as években, hogyan élhették ki a szabadság iránti vágyukat. A rendező King Skate-et nem (csak) a cseh közönségnek szánta, és állítása szerint ügyelt arra, hogy ne terhelje túl helyspecifikus információkkal a nézőket, hanem inkább egy életérzést próbáljon átadni. Bármilyen picit komorabb témáról van szó, például, hogy milyen volt a sorkatonai szolgálat, hogyan vegzálták a rendőrök azokat, akik egy kicsit kilógtak a sorból, azelőtt engedi el, hogy a film elveszítené könnyed, szórakoztató mivoltát. Érthető persze, hiszen gördeszkázás is egyfajta menekülés volt a szocializmus fojtogató légkörében, és a fiatalok többségét nem valami mély eszmeiség vezérelte, egyszerűen csak jól akarták érezni magukat.
Az 1970-es években alig szivárgott be valami Nyugatról, és egy olyan ""kapitalista sport"", mint a gördeszkázás a szabadság jelképe lett. Persze felszerelést nem volt könnyű beszerezni, a gördeszkák többségét mindenki magának készítette (vagy segített rajta ügyes kezű rokon), aki szerencsés volt, annak volt külföldön élő rokona, lásd Miloš Forman fia, Petr, akit édesapja megajándékozott egy eredeti, amerikai deszkával. Többen levelekben kérték a nyugati cégeket, hogy küldjenek alkatrészeket, és ha mázlijuk volt, hónapokig tartó utazás után ezek meg is érkeztek. A térbeli- és időbeli különbségek ellenére azért sok minden egybevág a kaliforniai hőskorral, ilyenek például a DIY-megoldások, illetve azt, hogy egy másik sport mellé vagy helyett találták ki, csak Csehszlovákiában ez nem a szörf, hanem síelés volt. És nagyjából úgyis mozogtak, mintha síeltek volna. 
A pótsport pedig gyorsan terjedt a haveroknak és az ifjúsági magazinoknak köszönhetően, sorban épültek a gördeszkás rámpák. Az egyik leghíresebb félcső tetejére volt felfestve egy sávba, hogy King Skate, és akinek sikerült felgördülnie addig mind a négy kerékkel, magáénak tudhatta a címet. Mivel Csehszlovákiában nem voltak minden ház kertjében medencék, erre is ki kellett találni egy megoldást, Karlovy Varyban a gyakorolni vágyó fiatalok egy víztározót foglaltak el, amit azóta betemettek. Egy idő után igény támadt arra, hogy versenyeket is rendezzenek, és a szervezők igyekezték ezt hivatalos mederbe terelni kihasználva, hogy az állam kiemelten támogatta a fiatalok sportolását. Az első versenyeken a nyugatiak számára talán szokatlan versenyszámok voltak, mint a szlalom, a távol- és magasugrás. Volt nagy csodálkozás, amikor olyan külföldi sztárokat sikerült meghívni az országokba, mint Shane Rouse, Claus Grabke vagy Mark Gonzales, akik bemutatták azokat a trükköket, amiket ma már mindenki ismer. És akkor eljött 1986-os vancouver-i világbajnokság , ahol Luděk Váša díjat nyert. Bár felajánlották neki, hogy maradjon Kanadában, ő nemet mondott, mert úgy érezte, tartozik ennyivel társainak, hiszen ha nem tér haza, nekik biztosan megtiltják az utazást. 1988-ban pedig ő lett a főszervezője az Euroskate nevű rendezvények, vagyis az első, nem hivatalos Európa-bajnokságnak.
Itt kell megemlíteni azt is, hogy szabadság ide vagy oda, azért a nemek aránya nem volt túl jó, vagyis a közönség soraiban bőven voltak lányok, de ők díszletként szolgáltak, akik előtt lehet parádézni, illetve akiket be lehetett fűzni egy kis bikinis versenyre is. Az egyik főszereplő bevallotta, ő egyáltalán nem híve a női deszkásoknak, bár azért van, akinek jól áll a deck. Renata Škrabalová volt az egyike a kevés kivételnek, ő nem félt versenybe szállni, igaz, mivel akkor még nem volt női kategória, a fiúkkal került egy csoportba. Viszont az is tény, hogy alapvetően azért egy befogadó közösség volt, senkit nem érdekelt ki honnan jött, ha deszkáztál, jó arc voltál, ennyi.
Még valami, a deszkás kultúra, ahogyan a hiphop is, jóval több mint egy sportág, illetve zenei műfaj, ez tényleg egy életstílus. A filmben kevés szó esik a zenekarokról (bár a soundtrack csillagos ötös, de erről majd később), illetve a hozzákapcsolódó erős vizuális kultúráról. Utóbbiról szinte csak annyit tudunk meg, hogy Csehszlovákia (vélhetően) első graffitise egy punk volt, Roman Bagin, akinek a tagje (13QFIN) szinte mindenhol ott virított. Sajnos ő 1986-ban meghalt, ahogyan nem érhette meg a film elkészültét a csehszlovák deszkázás egyik legmeghatározóbb arca, Martin Kopecký sem. Nélküle nem lettek volna hivatalos, legális versenyek, rengeteget kampányolt a sportágért. 
És mi történt a bársonyos forradalom után, amikor a szabadság kicsit kézzelfoghatóbb volt? Sokan ekkor hagytak fel a gördeszkázással, hiszen megjelent a pénz, az pedig megrontója mindennek, amit szórakozásból csinál az ember. És már meg sem lepődünk azon, hogy amikor az egyik főszereplő megkérdez egy csapat, focimezes kisfiút, mit gondolnak a gördeszkázásról, ők csak annyit mondanak, inkább focisták szeretnének lenni, mert azzal jól lehet keresni. A rendező persze ezzel sem akar értékítéletet mondani, mint ahogyan azzal kapcsolatban sem, hogy volt, aki úgy érezte, megfullad, és ezért disszidált, volt, aki pedig úgy gondolta, ő így, ilyen keretek között is boldog, és a rendszerváltást követő ""nagy szabadsággal"" nem tudott mit kezdeni. 
Nyilvánvalóan az lenne stílszerű, ha a film ötlete egy félcső árnyékában született volna meg, de ez elég távol áll a valóságtól. Minden egy könyvtárban kezdődött. Šimon Šafránek megszállottja volt a csehszlovák deszkázás kezdeti időszakát bemutató Prkýnka na maso jsme uřízli című könyvnek, és alig várta, hogy újra és újra kikölcsönözhesse, teljesen magával ragadták a régi történetek és a fotók, amik szerinte annyira filmre kívánkoztak. Többször is írt a szerzőknek, Martina Overstreetnek és Michal Nanorunak, akik túl elfoglaltak voltak, de végül persze minden a helyére került. Ehhez persze szükség volt a Negativ Productions munkatársára, Kateřina Černára, aki együtt nőtt fel a történet főszereplőivel, és ő mutatta be a rendezőt Vojta Koteknek, aki lelkesen archiválta a korabeli felvételeket, és 130 gigabájtnyi anyaggal örvendeztette meg.
A filmhez végül 30 órányi saját anyagot forgattak, 5 órányi televíziós felvételt dolgoztak fel, de legértékesebb az a 25 órányi magánfelvétel volt, amit korábban nem láthatott nagyközönség. A rendező nem félt attól, hogy ennyi, különböző stílusban készült anyaggal kellett dolgoznia, sőt, kifejezetten tetszett neki, hogy az amatőr filmesek közül mindenki másra figyelt, volt, aki inkább a trükköket rögzítette, volt, aki az emberi kapcsolatokra fókuszált. 
Ami pedig a nyolc főszereplőt illeti, egyiküket sem volt nehéz meggyőzni, ugyanis mindannyian szívesen emlékeztek vissza fiatalságukra. Šafráneket lenyűgözte ezeknek az embereknek a nyitottsága, és nem szerette volna azt a dokumentumfilmes megoldást választani, hogy az elején pár percig megmutatja őket, majd narrátori szerepet töltenek be, mert szerinte a kisugárzásuk sokat adott hozzá a film hangulatához. 

 Nem az volt a célunk, hogy megfejtsük az élet értelmét, ez a film azért jött létre, hogy szórakoztassunk
- nyilatkozta a rendező, aki hozzátette, szeretett volna olyan audiovizuális élményt nyújtani a nézők számára, mintha egy szuperhősös filmre ültek volna be. A zene pedig azért kapott kitüntetett figyelmet, mert különösen alkalmas arra, hogy érzelmeket közvetítsen, megteremtse hangulatot.
A filmzenére általában a költségvetés 10 százalékát szánják, de a készítők tudták, hogy itt ez nem lesz elég, így közösségi finanszírozás mellett döntöttek, mert ""hiába sírnak a nagy cégeknek, szánják meg a szegény cseheket, már semmi nem jár ingyen."" A zenei anyag végül 40 számosra duzzadt, és az előadók között külföldi és hazai (mármint csehszlovák zenészek) egyaránt megtalálhatóak. És nemcsak az hetvenes évek végéről és a nyolcvanas évek elejéről válogattak, hiszen a mellékelt gyűjteményben szerepel a Hangmás We are modern című száma is. A hosszú listán persze olyan régi nagy nevek is helyet kaptak mint a Sex Pistols vagy a Clash, de persze nemcsak egy műfaj képviselteti magát.
Akkoriban nagy szerencse volt, ha sikerült olyan kazettát szerezni, amin nyugati számok szerepeltek. Nem számított, hogy az A-oldalon Clash van, a B-oldalon pedig Elton John. Mindent meghallgattunk, hiszen ezek a felvételek igazi kincsnek számítottak
- nyilatkozta Martin Přikryl, aki sokat segített a rendezőnek összegyűjteni a megfelelő zenéket.
A zene mindig is nagyon fontos szerepet játszott a deszkás kultúrában. Ott volt a Devo, a Clash, a Madness, a B-52's és persze a Pistols”
- olvasható Nanorék könyvében Honza Peterka felsorolása arról, miket is hallgattak akkoriban. 
Az 1970-es évek végén a fiataloknak szánt DIY-magazinok rendszeresen közöltek útmutatókat arról, hogyan lehet saját kezűleg gördeszkát készíteni. Sőt, egy idő után hivatalosan is forgalmazták ezeket. Egy csavar volt a dologban: lehet, hogy a gördeszkák sokak számára a szabadságot jelképezték, de általában olyan gyárak futószalagjairól gördültek le, amik a hadiipart is kiszolgálták. Ráadásul elég drágák is voltak a szovjet gyártmányok, a szerencsésebbek külföldről kaptak deszkát ajándékba. 
Akárcsak nálunk, vagy a cseheknél, a fiatalok eleinte itt sem ismerték a klasszikus trükköket, ahogyan azt sem, hogy mi mindenre jó egy padka vagy korlát. Deszkás parkok sem voltak, a fiatalok köztereken gyűltek össze, télen pedig stadionokba szöktek be, hogy a zord időben is gyakorolni tudjanak. A peresztrojka 1985-ös meghirdetését követően még népszerűbb lett az időtöltés, egyre többet szerepelt az újságokban a televíziókban, sőt még a cirkuszban is lehetett találkozni vele. 1991-ben, a Szovjetunió végnapjaiban pedig rendeztek egy saját bajnokságot is 130 résztvevővel. Azóta sok minden változott, és egyesek szerint a szovjet utódállamok mai deszkás kultúrájának már nem sok köze van a hőskorhoz, de azért még akadnak tisztelői, lásd az alábbi klipet:

A film megtekinthető teljesen ingyenesen, közösségi vetítések formájában Budapesten és vidéken, mostantól egy évig. A közelgő vetítésekről a https://kinedok.net/hu oldalon lehet tájékozódni. Illetve itt is lehet elérni: a streamimg 60 cseh korona, azaz körülbelül 700 forint, a letöltés pedig 90 cseh korona, az körülbelül 1100 forint.


 (Borítókép: King Skate / Negativ Film Productions)
"
640,kultur,"Vegetáriánus whopperrel szeretne új vendégeket szerezni, illetve a visszatérőket még több vásárlásra ösztönözni a Burger King, írja a CNN. A gyorsétteremlánc ma jelentette be, hogy elkezdik tesztelni a Impossible Whopper névre hallgató terméküket, amelyben az állathúst növényi alapú pogácsával pótolnák.
Egyelőre csak Amerikában, ott is 59 St. Louis-környéki Burger Kingben vezetik be a vega whoppert, de ha beválik, akkor a nemzetközi gyorséttermekben is megjelenhet a termék. Az Impossible Whopper valamivel kevesebb kalóriát tartalmaz, alacsony a koleszterolja és nincs benne semmi transzzsír. Ami fontos viszont, hogy a vega whoppert úgy találták ki, hogy pontosan ugyanolyan íze legyen, mint a marhahúsos verziónak.
Mivel az előállítása a vega ""húsnak"" és magának az új whoppernek drágább, ezért az amerikai éttermekben nagyjából egy dollárral (285 forint) fog többe kerülni a klasszikus változatnál.
Az Impossible Burger alapját egyébként az Impossible nevű startup adja, egy olyan amerikai cég, amely állathús helyett más megoldásokkal próbálja megalkotni ugyanazt az ízvilágot különböző termékekben. A cég eddig hatezer amerikai étteremnek szállítja a húsmentes húsait, de a Burger King az eddigi legnagyobb együttműködésük."
641,kultur,"Elkezdték kiosztani a létszámleépítésről szóló tájékoztatókat a Hír TV-nél hétfő reggeltől, írja a Magyar Hang. Az újság úgy tudja, hogy az elbocsátott dolgozók jelentős része évek óta a tévénél dolgozott, és vannak köztük olyanok, akik alapítótagok. A leépítés sok technikai munkatársat is érint.
Hivatalosan a mai naptól egyesült az Echo TV és a Hír TV, előbbi megszűnik, utóbbinak meg csak a nevét tartják meg, mert a szerkesztőségben úgy tudják, hogy 200 dolgozóból 180-tól hamarosan végleg elköszönnek.
Az Echo TV-ben már el is köszöntek Mészáros Lőrinc feleségétől, Mészárosné Kelemen Beatrixtól, aki a jövőben a a Life TV és Ozone TV országos életmódcsatornák elnöke lesz."
642,kultur,"Elnézést kért az amerikai Fox tévécsatorna, miután az egyik adásban az alábbi szalagcímet voltak képesek kitenni:
Trump megszünteti három mexikói ország amerikai segélyezését
Mondani sem kell, hogy már maga a kifejezés, hogy ""mexikói ország"" olyan szintű elmebaj, amire talán még a Tényeknél vagy az Origónál is felkapják a fejüket. Arról nem is beszélve, hogy a három említett közép-amerikai vagy latin-amerikai ország nem más, mint El Salvador, Guatemala és Honduras, amelyek közül csak Guatemala szomszédos Mexikóval.
A Fox & Friends - ami egyébként saját bevallása szerint Donald Trump amerikai elnök egyik kedvenc tévéműsora - később elnézést kért az adásban, és a mexikói országok kifejezést lecserélték közép-amerikai országokra."
643,kultur,"Stephen Merchant nevét Ricky Gervais-ével együtt jegyeztem meg, még amikor az eredeti, brit A hivatalt megnéztem. Én bírom azt a fajta kínos humort, amikor a néző érzi rosszul magát a szereplők helyett, ezért követtem tovább a szekunder szégyen tévés császárait a Futottak még...-től a Life's Too Shortig. És bár Merchantet többnyire csak Gervais jobbkezeként emlegetik, azért a Futottak még... 2x05 epizódjában az a zsigeri fájdalmat okozó néhány perc, amikor Darren randizik Maggie-vel, az felér A hivatal David Brentjének a legcikibb megmozdulásaival. Aztán a Gervais nélkül készült Hello Ladies alkotójaként és főszereplőjeként Merchant már kicsit visszafogta magát, amikor pedig a Loganben – amúgy pazarul – eljátszotta a Kalibán nevű mutánst, végképp megérkezett a mainstreambe.
Szóval a Családi bunyó legnagyobb kérdése számomra az volt, hogy a filmet íróként és rendezőként is jegyző Merchant visszatér valamennyire a gyökér gyökerekhez vagy illedelmesen tovább egyengeti a hollywoodi karrierjét. Egy kicsit reménykedtem az előbbiben, és vártam az igazán kemény, hosszú mentális szenvedést okozó Merchant-jeleneteket, de hiába: a Családi bunyó egy teljesen kommersz, nézőbarát film. Bizonyára ez valamennyire a producerek ráhatása is volt, de nem úgy tűnik, mintha Merchant nagyon tiltakozott volna, a stílusa nyomokban is alig jelenik meg – a jó hír viszont az, hogy így is szórakoztató a végeredmény.
A bunyó azért családi, mert a film az angliai Norwichben élő Bevis-család nem mindennapi munkáját mutatja be. A börtönviselt papa és felesége a pankrációban próbálták ki magukat, megalapították a brit pankrátorszövetséget, majd több gyerekükből is pankrátort neveltek, egyikük pedig, Paige Amerikában is helytállt. Megtörtént események, aminek hősei mai is élő emberek – ebből többnyire valami idealizált forgatókönyv szokott kijönni, de a Családi bunyó nem megy el olyan vállalhatatlan hazugságokig, min mondjuk a Bohém rapszódia. Egy kicsit mesterkélt, de többnyire azért dramatizál, hogy gördüljön a sztori és legyenek benne konfliktusok meg könnyed poénok – így lesz belőle egy korrekt, nézhető sportfilm, amiben vannak montázsok, szigorú edzőbá, és a zsáner más alapsablonjai. Merchant szépen felmondja a műfaj leckéjét, de nem tesz hozzá semmit. Vagy ahogy maga Bevis papa mondja a maga imádnivaló dialektusában: olyan, mint a Rocky.
            
IMDb: 7,5
Rotten Tomatoes: 92%
Metacritic: 68%
Port: 8/10
Index: 7/10
Hogy a film mégsem süllyed el a középszerben, és több lesz vasárnapi ebéd után, két szalonböff közötti programnál, amiről az ember lusta elkapcsolni, az a csodálatos szereposztásnak köszönhető. A brit prolicsalád fejét a Cornetto-trilógiából ismert Nick Frost játssza, feleségét Cersei Lannister Lena Headey, és mindketten lubickolnak a szerepben, uralják a vásznat minden jelenetükben, pedig többnyire ki sem mozdulnak egy szobából. A főhős azonban Paige lenne, akinek némi jellemfejlődés is jut a forgatókönyvben – és ennél a filmnél Florence Pugh lesz a név, amit megjegyzek, mert eladja mind a pankrátort, mint az otthonról kitörő, magányos lányt, magának Pugh-nak pedig ez a film lehet a kitörés. De Jack Lowden is szépen hozza a Paige sikereire féltékeny tesót, az amerikai edzőt alakító Vince Vaughn pedig régen volt ennyire színésznek tekinthető. Jó, és hát persze, Dwayne „Rock” Johnson is felbukkan, saját magát játszva, ha már ő a film egyik producere, a téma meg pankráció – és mivel hoz magával egy adag öniróniát, könnyen megettem ezt is.
Szóval a Családi bunyó egy meglepetések és kínos poénok nélküli, de szerethető film, kockázatok és mellékhatások nélkül fogyasztható akár első randin, akár a századikon, akár nagyobb gyerekekkel együtt. Ilyenek is kellenek, de azért még mindig reménykedem abban, hogy a régi Stephen Merchantból is látok valamit - valami emlékezetesebbet - a közeljövőben."
644,kultur,"Korábban mi is megírtuk, hogy nyoma veszett Moldován Katalin a színésznőnek, akit a Cannes-ban is bemutatott Kivégzés című film főszereplőjeként is lehet ismerni. A Blikk írja, hogy Moldován két hónap után előkerült, most azonban ismét eltűnt."
645,kultur,"A 80 ezer főt is befogadni képes Ultra Music Festival Miamiban leginkább amiatt ismert, hogy ez az esemény az év csúcspontja azoknak, akik rajonganak az EDM-ért, vagyis a lakossági elektronikus zenéért, mint David Guetta, Nicky Romero vagy a csávók a Swedish House Mafiából. A műfajt rengeteg kritika éri, hogy egyre inkább a reklámról, a marketingről és a brandingről szól, nem pedig a zenéről, és ezt az állítást csak alátámasztotta, hogy a hétvégi eseményen a nagyszínpad meglepetésvendége nem valami sztár DJ volt, hanem a Kentucky Fried Chicken reklámfigurája.
Pénteken többek között a Balaton Soundon is fellépő Tiesto és Marshmello szettje lett volna a főműsor a nagyszínpadon, azonban előttük mindenki őszinte megdöbbenésére egy másik ismert figura lépett a keverők mögé. Colonel Sanders, a KFC gyorsétterem-vállalat reklámfigurája. Pontosabban valaki Colonel Sandersnek öltözve, hiszen a csirkés ezredes már elég rég meghalt.
.@KFC bought Colonel Sanders a slot on the @Ultra main stage, and this happened. 🐔🥚😂 | 📹: @1001TLtv pic.twitter.com/8qZfUZ7G4K

Az esetről videó is készült, ami tényleg annyira kellemetlen, hogy nézni is rossz. DJ KFC folyamatosan csirkés poénokat nyomott valami generikus elektronikus zenére, a háttérben vizuálként a cég szlogenje villogott, és hiába próbálta felrázni a közönséget, az emberek olyan látványosan ignorálták minden idők legkellemetlenebb DJ szettjét, hogy kicsit talán sajnáljuk is azt a szerencsétlent, aki bevállalta, hogy valamennyi pénzért hülyét csinál magából a nagyszínpadon.
Nem csak a közönség, hanem az EDM színtér ismert szereplői is kiakadtak azon, hogy az Ultra Festival szervezői gyakorlatilag reklámidőként értékesítették a nagyszínpad egyik programját. Marshmello bénának hívta Twitteren DJ KFC-t, és azt is írta, hogy szerinte bőven vannak olyanok, akik jobban megérdemelnének egy nagyszínpados fellépést. Alison Wonderland pedig amiatt panaszkodott, hogy ezzel a húzással elértéktelenítik a hivatásukat."
646,kultur,"Jim Carrey elég érdekes utat járt be az elmúlt években. Filmes karrierjében volt egy hosszabb kihagyás, a volt barátnője öngyilkos lett, ami miatt őt is okolták, egy ideje pedig politikai karikatúrákat készít, amelyeket aztán kitesz Twitteren. A legutóbbi rajza miatt Benito Mussolini olasz fasiszta diktátor unokája, Alessandra Mussolini támadt neki.
A színész az 1945-ben kivégzett Benito Mussolinit és párját, Clara Petaccit festette meg, ahogy fejjel lefelé lógnak a haláluk után, a képhez pedig ennyit írt magyarázatként:
Ha már gondolkodtál azon, hova vezet a fasizmus, csak kérdezd meg Benito Mussolinit és úrnőjét, Clarettát.
If you’re wondering what fascism leads to, just ask Benito Mussolini and his mistress Claretta. pic.twitter.com/uc2wZl0YBu
Carrey bejegyzésére Alessandra Mussolini - aki nem mellesleg öt éve európai parlamenti képviselő - annyit reagált, hogy ""egy rohadék vagy"", majd elkezdte az amerikai történelem szempontjából kényes témákkal nyaggatni, mint Rosa Parks, az indiánok ellen elkövetett bűncselekmények vagy a hirosimai atombomba, hogy na, akkor ezeket is fesse már le.
Hi @JimCarrey now draw this for us pic.twitter.com/tDZ9RB1WLm"
647,kultur,"Három lövés is érte Nipsey Husslet, mikor lövöldözés tört ki a rapper boltjánál Los Angelesben - írja a BBC. Az amerikai rapper a kórházban belehalt a sérüléseibe. 
Három ember is megsérült a lövöldözésben, köztük az állítólag véletlenül ott lévő rapper. A másik két áldozatot súlyos sérülésekkel kórházba szállították. 
A lövöldöző férfi elmenekült a helyszínről. A rendőrség még nyomoz az ügyben. 
Nipsey Hussle, eredeti nevén Ermias Asghedom az Egyesült Államok ismert zenésze volt. Victory Lap című albumát Grammy-díjra jelölték idén. 
Rihanna is egyike a számos hírességnek, aki részvétét fejezte ki a rapper halála miatt. 
Nagyon megrázott
- olvasható az énekes Twitter posztjában. 
Hussle a ruhaboltját 2017-ben nyitotta meg, Marathon Clothing néven. Már 2018 szeptemberében is történt ott késelés és lövöldözés. A rendőrség akkor eredmény nélkül zárta le a nyomozást, mert a szemtanúk nem voltak hajlandóak együttműködni a nyomozókkal. "
648,sport,"Két vereség után csütörtökön Litvánia ellen kellett javítania a magyar hokiválogatottnak a kazahsztáni világbajnokságon. Nagyon kellett a győzelem, mert harmadik vereség esetén már a divízió I/A-s kiesés ellen küzdött volna a csapat a továbbiakban.
Majoross Gergely játékosai ennek megfelelően is kezdtek, az első pillanattól többet birtokolták a korongot, irányították a játékot.
Szerencsére elég hamar meg is lett az eredménye, a 8. percben már vezettünk: Bartalis István kapott jó passzt Nagy Krisztiántól, középtávolról ütötte a kapuba a korongot, 0-1. Nagyon szépen és önzetlenül játszották ki a lövőhelyzetig, Bartalis pedig nem kegyelmezett.
Újabb majdnem nyolc perc telt el, és jött a második is, ismét Bartalis, ezúttal egy remek szóló után, a 15. percben ütött kapufás gólt. Becikázott a védők között, majd higgadtan visszavette és behelyezte a korongot, 0-2.
Két perccel a harmad vége előtt torpant meg a válogatott, Sofront kiállították. A kétperces emberelőnyt remekül használták ki a litvánok, egy perc volt már csak hátra a szünetig, amikor több próbálkozásból sem sikerült elütnünk a korongot, így Kumeliauskas közelről bekotorta, 1-2.
A második harmadra semmi nem változott, ugyanaz a lendületes magyar csapat jött ki, és hamar be is talált megint. Hat perc után Vas János lőtt távolról, a kapusról kipattant a korong, és a kapu előtt korcsolyázó Erdély Csanád ügyesen bekotorta, 1-3.
Az újabb kétgólos vezetéstől felszabadultak Sofronék, és épp ő szerezte a negyediket. Három perc volt még a szünetig, amikor Bartalis lefülelte a litván kapus passzát, majd középen, a kapuhoz nagyon közel helyezkedő Sofront játszotta meg, aki nem is tudott hibázni, 1-4.
A hokiban a három gól nem túl sok, de a biztos vezetéssel nyugodtan mehettünk neki a záróharmadnak, amit újfent erős attakkal kezdtünk, a litvánok csak kiütögetni tudták a korongot, akciót építeni nem volt erejük. Sem lehetőségük, továbbra is kifejezetten jól játszottunk.
Csak kevésbé eredményesen, igaz, ez ekkor már nem is volt égető, pláne, amikor az utolsó öt percnek is háromgólos előnnyel mentünk neki. A litvánok csak a végén veszélyeztettek, ekkor akadt egy helyzetük, de melléütötték.
Időt kértek, de mégis mi mehettünk 3 az 1-be, de egy visszaérő védő miatt lövésig sem jutottunk.
Az utolsó percekre emberhátrányba kerültünk, Hári Jánost küldték le. Emberelőnyben még a kapust is lehozták a litvánok a szépítésért a 60. percre, de egészen simán védekeztük ki ezt is, és 4-1-re megnyertük a meccset.
A meccs legjobbjának Sofront választották a helyi szakértők, de ki kell emelni Bartalist, összességében az egész csapatot is.
A hatos csoportban győzelmével Magyarország a negyedik helyen áll. Három pontja van három meccsből, és biztató, hogy az utolsó Litvániának nulla, szintén három meccsből. A szlovénoknak két meccsből van nulla, ők később játszanak. A csoportutolsó kiesik a Divízió I/A-ból.
Kieshetünk még, de a feljutás sem ment el, van még két meccsünk, pénteken és vasárnap.
3. forduló:Magyarország-Litvánia 4-1 (2-1, 2-0, 0-0)gól: Bartalis (9., 16.), Erdély (27.), Sofron (37.), illetve Kumeliauskas (19.)

(Borítókép: Magyar Jégkorong / Facebook)
"
649,sport,"Klubja, a Porto orvosa szerint szerencse a szerencsétlenségben, hogy a csapat kapusa, Iker Casillas az edzésen kapott szívrohamot szerdán.
Nelson Puga azt mondta: az edzőközpontban azonnal érkezett a segítség, rögtön ellátták a 37 éves játékost.
""Szerencsére hamar megvolt a diagnózis, és a folytatásban is minden rendben ment""
- mondta az orvos.
Casillas a portói kórházban szívkatéterezésen esett át, majd egy úgynevezett sztentet ültettek a szervezetébe.
Puga szerint nem lesz következményük a történteknek, de még korai a kapus sportolói pályafutásának folytatásáról találgatni.
""Most jól van, az állapota stabil. Visszatért a rá oly jellemző humora, nyugodt, vele vannak a családtagjai"" - tájékoztatott, hozzátéve, hogy a futballista legalább szombatig kórházban marad.
Casillas a Real Madrid akadémiáján nevelkedett, karrierje nagy részét a Madridban töltötte: 1999 és 2015 között 721 mérkőzésen lépett pályára, öt bajnoki cím és három Bajnokok Ligája-győzelem részese volt. Ezen kívül a spanyol Szuperkupát négyszer, a Király Kupát és az európai szuperkupát kétszer-kétszer hódította el. Nála többször csak Raúl viselte a Real mezét, 733-szor. Casillas 2015 nyarán igazolt a Portóhoz, amellyel tavaly bajnok lett. A spanyol válogatottban 167-szer lépett pályára, 2008-ban és 2012-ben Európa-, 2010-ben világbajnokságot nyert a nemzeti csapattal. (MTI)"
650,sport,"A magyar válogatott 4-1-re győzte le Litvániát a kazah divízió I/A csoportos világbajnokságon. Fontos volt ez a siker, nagyobb bajba is kerülhettünk volna nélküle, komolyan fenyegetett volna a kiesés. A meccs után Majoross Gergely megbízott kapitány pont arról beszélt, hogy a fontos változások végre eredményt hoztak. 
Azért cserélgettük a sorokat, hogy a legjobb megoldást találjuk, mindegyiknek megvolt a maga gyengesége. Egyértelművé vált a második meccs után, hogy Bartalist középre kell tenni, mert szükség van a sebességére, az energiájára, és arra a nagy területre, amit le tud fedni - ez jól sült el. Azt gondoltuk, hogy Sofronnak tud segíteni két olyan ember, aki sok energiát hoz, aki megszerez és megtart korongokat, és kiszolgálja őt, hogy ő is kamatoztathassa az erényeit - Nagy Krisztiánnal kiegészülve így lett ez a trió eredményes.
Nem is tévedett a szakember, Bartalis két szép gólt ütött és egyet előkészített. A meccs legjobb magyar játékosa volt. A Sofron, Bartalis, Nagy sor valóban a csapat erőssége volt, 14 kapura lövéssel (ebből Sofron egymaga kilencszer) és 5 ponttal. A most már legeredményesebb emberünk a tőle szokott módon szerényen értékelt:
„Az egész csapatnak jó érzés volt, hogy az első gólt mi lőttük, és nem az eredmény után futottunk. Ezáltal mindenki egy kicsit megkönnyebbült, és utána nyugodtabban tudtuk hozni a játékunkat.
4-1-nél már nem követtük a megbeszélteket, emiatt elkövettünk néhány hülyeséget. Ha ezeket kiküszöböljük, akkor a következő meccs jó lesz újra.
Bevált a változtatás a sorokban, visszakerültem centernek, ott jobban érzem magam. Meglátjuk, hogy folytatjuk tovább a következő meccsen. A bírók össze-vissza fújtak, de ezt be kell nyelni, és csak saját magunkkal kell foglalkozni. Minden óra számít a pihenésre, fontos, hogy a szlovénok később játszanak.”
A csapat aztán a győzelmet megosztotta azzal a – szerdán már – 500 fősre duzzadt drukkercsapattal, ami a szurkolói zónában várt a győztesekre. Nem egyszerű itt semmit sem megközelíteni, legalább 10 perc, mire az ember a szurkolói zónába elér, a biztonságiak nem is engedték kisétálni a csapatot (ráadásul egy kétszer háromsávos sugárút felett kellett volna átkelni), így a csapatot szállító busz némi kerülővel érkezett meg.
Itt Vas János kapott szót – sajnos Magosi sérüléséről egyelőre még semmit nem tudni, megszédült az ütközés után, amely, Majoross szerint egyáltalán nem való világbajnokságra. Vas elmondta, tudták mi a dolguk, gólokat kellett lőni, ezt megtették, aztán már csak mentek előre. Sofron István a 100. pontjáért külön dicséretet kapott, és kiemelte, élet-halál harc volt, bár örül a jubileumnak, a győzelem fontosabb volt. Vay Ádámot arra biztatták a szurkolók, hogy még 2-3 shutout legyen benne.
Egyelőre Majoross sem nyilatkozott a csapatkapitány Magosi állapotáról, mint mondta, ez nem az ő feladata. A szlovénok elleni meccsel kapcsolatban egy dolgot emelt ki, nem Anze Kopitarra, a Los Angeles 1003 NHL-meccset játszott csatárára hegyezzük ki a védekezést, mert ha így tennénk, saját magunkat vernénk, a szlovén csapatban akad még bőven kiváló hokis.
A házigazdák egyébként nagyon hálásak a magyar szurkolóknak, az itt tartózkodó mintegy 500 drukker alaposan feltornászta a jegyeladást, és a szurkolói zónában is jól fogy a sör.
Szlovénia ellen pénteken, magyar idő szerint 15:30-tól játszunk. Az Indexen élő szöveges közvetítést olvashat.
A szlovén válogatott három forduló után is pont nélkül áll a nurszultani divízió I/A jégkorong-világbajnokságon, miután a csütörtöki játéknapon 4-1-re kikapott a százszázalékos fehérorosz csapattól. A fehéroroszok sikerükkel nagy lépést tettek a feljutás irányába, míg a szlovénoknak létkérdés lesz a győzelem pénteken, amikor - magyar idő szerint 15.30-as kezdéssel - a magyar válogatottal mérkőznek meg. A vb első két helyezettje játszhat majd a 2020-as, svájci elit vb-n, az utolsó pedig kiesik a divízió I/B-be. (MTI)
3. forduló:Fehéroroszország-Szlovénia 4-1 (1-0, 0-0, 3-1)gól: Sarangovics (4.), Jevenko (46.), Platt (50.), Gyemkov (59.), illetve Sabolic (44.)"
651,sport,"Csapatának igen, de Arthur Melónak nem volt jó napja szerdán, egy percre sem állhatott be a Liverpool 3-0-ás legyőzésekor, majd kiderült, közben még a házát is kirabolták.
A Sport.es arról ír, hogy a meccs közben két álarcos egy ablakon át bejutott a villába, ahol Arthur testvére tévén nézte a mérkőzést. Csavarhúzóval fenyegették meg, úgy tudni, a nyakának szegezték, aztán ékszereket és egy értékes órát zsákmányolva elmenekültek a helyszínről.
A helyi rendőrség különleges egysége nyomozást indított az ügyben.
A szezonban nem Arthur az első Barcelona-futballista, akihez betörnek, korábban Kevin-Prince Boateng lakását rámolták ki, miközben meccset játszott a csapattal."
652,sport," A Haladás három fordulóval a vége előtt 28 pontjával utolsó helyen áll, de ha megnyerik a Paks elleni szombati meccsüket, még nyílttá tehetik a bentmaradásért zajló nagy csatát.
Egy izgalmasabb meccs folyik ennél az MLSZ-szel, amelyik nem adott licencet a klubnak sem az élvonalra, sem a másodosztályra, és még a héten kell pótolniuk a szükséges iratokat, különben mehetnek az NB III.-ba vagy a megyei első osztályba, ahogy ez megesett korábban már nagyobb fellegvárakkal: Győr, Pécs, Kecskemét, Kaposvár.
A szombathelyi városvezetés ezért segítette ki a napokban a klubot egy 150 milliós gyorssegéllyel, mert az alaptőkét ezzel is emelni tudják. Nem mellékesen a kormány is megszavazott a stadion üzemeltetésére majdnem 300 millió forintot. (Nem váratlan mindez, az első pillanattól figyelmeztettek a fenntartás nehézségeire, és még sok helyszín járhat így.)
Május 16-én és 17-én tartjuk az Index huszadik születésnapi buliját a Dürer Kertben. Igen. Ha szeretnél egy jót bulizni, akkor tarts velünk!
Ott lesz a Hiperkarma, az Üllői Úti Fuck, a Gustave Tiger, a Dope Calypso, a Fran Palermo és Galactic Jackson, de persze mi, a szerkesztőség is!
Elküldheted az üzeneteid az Index címlapon, szerezhetsz menő indexes ajándéktárgyakat, lesz tárlatvezetés a kedvenc képeinkből, meg persze torta és jó hangulat!
 Esemény * * * Index20 szülinapi és támogatói buli Jegyek * * * TIXA
Illés a sportnapilapnak nyilatkozott, kifejtette, hogy hadjárat folyt ellene, és ebből okulva akár egy forintért is eladná a tulajdonrészét. A szurkolók azt követelték tőle, hogy tegye vissza a pénzt.
Fontos mondata volt még, hogy 400 millióról 1,2 milliárdra emelkedett a klub költségvetése 12 év alatt, vagyis 2007-től 2019-ig.
Másfélmilliárd forint sem jelent garanciát az NB I.-re jelenleg.
- mondta még Illés.
A büdzsé folyamatos emelkedésével a teljesítmény- és színvonalnövekedés, az utánpótlásnevelés fejlesztése persze nem áll arányban, a mesterségesen megerősített klubok viszont felverik a játékosok árát. Az államilag dotált akadémiák nem ontják a megfelelő színvonalon képzett játékosokat.
Ezzel együtt a keresetek állandó növekedésben vannak, átlagban 8 ezer euró felett lehet keresni a hazai élvonalban havonta, vagyis kétmillió forint felett. Eközben a nézők nem jöttek, nem lett népszerűbb a hazai foci.
2009-ben a Haladás még az Európa Ligában indult, erre azóta esélye sem volt. Tavaly még kaptak nemzetközi licencet is, idén már az NB I. is bajosan, pótvizsgán jöhet csak össze.
Orbán Viktor még 2013-ban azt mondta, hogy a magyar profi futball teljesen életképes. Igaz, hol volt akkor még a Kisvárda és a Mezőkövesd nagy menetelése, miközben a Győr süllyedt, a Pécs és a Szeged lényegében eltűnt.
A DVTK és a Mezőkövesd is a licencért harcol."
653,sport,"Majoross Gergely szövetségi kapitány csapata első vb-csoportos győzelme után elmondta, az volt a tervük, hogy nagy iramban kezdenek a litvánok ellen, ez sikerült is, több helyzetet alakítottak ki, 15-9 volt a kapura lövések száma a nyitóharmadban.
Nem gondolom, hogy óriási mentális blokkok lettek volna bennünk korábban. Az első mérkőzésbe rossz felfogásban mentünk bele, a másodikban rendben voltunk, és most is, csak nyilván az ellenfél gyengébb volt, mint kedden, és ezt többször is meg tudtuk büntetni
- fejtette ki az MTI kérdésére Majoross, aki stábtagként a vb előtt 97 alkalommal segítette a válogatottat, szakvezetőként pedig ez volt a harmadik mérkőzése - Jarmo Tolvanen szövetségi kapitány betegsége miatt nem utazhatott elKazahsztánba.
""Annak örülök igazán, hogy az eltervezetteket sikerült megvalósítani a végéig. Az ellenfél ahhoz elég erős, hogy fájdalmat okozzon, ha kap rá lehetőséget, de mi nem nagyon adtunk nekik semmit egy-két emberelőnyön kívül. Azt mindenki döntse el maga, hogy ezek jogosak voltak-e, vagy sem"" - mondta.
Daniel Lacroix, a litvánok kanadai szakvezetője őszintén nyilatkozott:
""Sokkal rosszabb is lehetett volna a végeredmény a mi szempontunkból"".
A magyar válogatott pénteken - itthoni idő szerint 15.30-as kezdéssel - a szlovénokkal játszik, végül a házigazda kazahok ellen zárja a vb-t vasárnap, ugyancsak 15.30-tól. Az első két helyezett játszhat majd a 2020-as, svájci első osztályú vb-n, az utolsó kiesik a divízió I/B-be. (MTI)"
654,sport,"Magyar idő szerint csütörtök hajnalban rendezték a CONCACAF – azaz hivatalos nevén Észak- és Közép-amerikai, Karibi Labdarúgó-szövetségek Konföderációja – Bajnokok Ligája döntőjének visszavágóját, amely a korábban Németh Krisztiánékat kétszer is rettenetesen elverő Monterrey FC sikerét hozta.
Az idei sorozatban mexikói házidöntőt játszottak, sőt egy városi derbit az egyaránt monterreyi Monterrey FC és a Tigres UANL között. Bár a mérkőzés sem volt híján a szép megoldásoknak – többek közt egy ollózva szerzett kapufás gól is színesítette a meccset –, a leglátványosabb jelenetek még a találkozó előtt játszódtak le a stadionban.
Nem a pályán, hanem a meccs 51 000 nézőjével csurig megtelt lelátón. A kezdősípszóra várva a helyi közönség egy lélegzetelállító show keretében mutatta be a mexikói hullám 21. századi, mobilos verzióját.
A mérkőzésen aztán a hazai szurkolók szórakozhattak jobban, az idegenben 1-0-s előnyt szerző Monterrey szerezte meg ugyanis a vezetést az első meccsen is eredményes Nicolás Sanches 25. percben értékesített büntetőjével.
A Tigres válaszára egészen a 85. percig kellett várni, ekkor a 2015 óta Mexikóban játszó francia vb-ezüstérmes csatár, André-Pierre Gignac egyenlített egy igen szép ollózós góllal.
A fordítás viszont már nem jött össze a vendégeknek, így a meccs végén a hazai csapat és szurkolói örülhettek a CONCACAF Bajnokok Ligája megnyerésének, és persze a csapat edzője, akinek ünneplése egy eseménytelenebb hétköznapon önmagában is megért volna egy külön cikket.
Nos representas un chingo uruguayo, ALV que festejo. pic.twitter.com/ZNWQnMQJe2"
655,sport,"A Sky Sports brit csatorna is közvetítette a Barcelona-Liverpool Bajnokok Ligája-meccset, aminek harmadik gólját Lionel Messi rúgta szabadrúgásból. Hatalmas gól volt.
A közvetítőboxban egy kamera megörökítette az adáson kívül lévő Gary Linekert és Rio Ferdinandot, a műsorvezetőt és az egyik szakértőt, akik nem fogták vissza magukat a találatnál.
Lineker két évet játszott a Barcában, Ferdinand a Manchester Unitedben töltötte karrierje nagy részét, aminek legnagyobb ellenfele a Liverpool, de talán akkor sem ünnepelnek sokkal kevésbé, ha semmi közük nem lenne a katalán csapathoz.
Messi gólját Ferdinand reakciója írja le tökéletesen, amikor az első sokk után befogott szájjal nézi a monitort, és várja az ismétléseket."
656,sport,"3-0-ra verte a Barcelona a Liverpoolt a Bajnokok Ligája-elődöntő első meccsén szerdán hazai pályán, de a csapat szupersztárja és edzője is arról beszélt, a párharc még nem dőlt el. Főleg, hogy az eredmény túlzó, a Liverpool a második félidőben 25 percen át teljesen benyomta a Barcát, ami a labdabirtoklást is elvesztette 52-48%-ra, ilyesmi otthon szökőévente se fordul elő vele.
Nem vagyunk hozzászokva, hogy nincs nálunk a labda, kissé szenvedtünk. De nem kaptunk gólt, és ez nagyon fontos. A szünet után benyomtak minket, és ugyan jó előnyünk lett a végére, tudjuk, hogy még nincs vége. Az Anfield nagyon kemény hely idegenben
- idézte Messit az ESPN.
Ernesto Valverde nagyjából ugyanezt emelte ki, csak annyit tett hozzá,
""ez az eredmény hasonló a tavalyihoz, a Roma ellen is három gól előnyünk volt"".
Egy éve a BL-negyeddöntőben 4-1-re verték az olaszokat, aztán Rómában 3-0-ra kikaptak, és kiestek.
Messi a visszavágó mellett saját közönségét is értékelte, nem éppen pozitívan. Az volt a baja, hogy a sokat kritizált Coutinho lecserélésénél a brazilt kifügyülték a nézők.
A szezon kulcsszakaszában vagyunk, egységesebbnek kell lennünk, mint valaha, nem most kell kritizálni. Segítenünk kell egymást és összetartani. Ronda dolog így kezelni egy ilyen játékost, amikor lecserélik.
Jürgen Klopp Liverpool-edző különbséget tett a játékuk és a végeredmény között.
""Ilyen a futball, gólt kell lőni, és ők lőttek hármat, mi egyet se, bár nagyon jól játszottunk. A srácok szuper meccset játszottak, de nekik néhány pillanat elég volt. Mit mondhatnék? Örülök a teljesítménynek, nem örülök az eredménynek. Ez van. Kiváló volt, hogy nehéz helyzetbe hoztuk őket, és ahogy kézben tartottuk a meccset.
Hogy őszinte legyek, nem hinném, hogy tudunk ennél jobban játszani.""
A visszavágó szerinte sem lefutott, nagyon számít a Liverpool-közönségre: ""A 3-0 nem a legkönnyebb eredmény, de van még egy meccs, és ott lesz a népünk"".
A Liverpool-Barcelonát kedden játsszák."
658,sport,"Élete talán legnagyobb, talán legfontosabb és szinte biztosan legtávolabbi szabadrúgásgólját lőtte Lionel Messi a Liverpoolnak szerda este, a Bajnokok Ligája-elődöntő első meccsén.
Az argentin 26-27 méterről rúghatta el a labdát, ami gyönyörűen és valószínűleg védhetetlenül csavarodott a jobb felső sarokba. A világ egyik legjobb kapusa, a szezonban már többször bravúrosan hárító Alisson sem tudta védeni.
Mégis hibázott a gólnál. Az ismétléseket megnézve láthatjuk, hogy a labda a sorfal jobb szélén álló Joe Gomez mellett, kábé fejmagasságban kanyarodott el a labda: ha Gomez mellett áll még valaki, abban szinte biztosan elakadt volna. Vagyis a fal rövid volt, Alisson csak négy embert kért, eggyel több kellett volna.
Általában alapból ő és a többi kapus is legalább öt embert állít, de a labda annyira messzire volt a kaputól, hogy a brazil úgy gondolhatta, megoldja néggyel is.
Ez volt a harmadik gól a meccsen, a Barcelona 3-0-ra győzött, és jó esélyekkel megy a visszavágóra. Teljesen nyugodtak viszont nem lehetnek, mert Ousmane Dembele a hosszabbítás legvégén óriási ziccert helyezett Alisson kezébe, így a sokkal megnyugtatóbb négy gól előny nem jött össze. Egy éve a Barcelona a Roma elleni második negyeddöntőre is három gól előnnyel ment, a 4-1-es hazai siker után 3-0-ra kikapott idegenben, és kiesett. A Liverpool most 3-0-val hosszabbításra mentené a párharcot.
A visszavágót kedden játsszák."
659,sport,"Érezte a Liverpool vezetőedzője, Jürgen Klopp, hogy valami váratlant kell húznia a Barcelona elleni Bajnokok Ligája-elődöntő első, idegenbeli meccsére, és kockázatos, támadó felfogásban küldte ki csapatát a meglepően defenzív hazai csapat ellen. Ez a húzás ziccereket ugyan nem, de folyamatos nyomást hozott az angoloknak, akik az első öt percben akár büntetőt is rúghattak volna, ám Björn Kuipers játékvezető nagyon határozottan jelezte Sadio Mané elestekor, hogy még a videóbíróval sem akarja megnézetni az esetet.
A korai angol rohamok után picit lassult a mérkőzés tempója, majd a Liverpool kicsit meg is torpant, amikor Kloppnak sérülés miatt bele kellett nyúlnia a középpályába – Naby Keïta helyére Jordan Henderson állt be a 23. percben.
Három perccel később aztán hátrányba került a Liverpool: a védelmük jobb szélén addig is sok gondot okozó Jordi Alba adott tökéletes passzt a védők mögé berobbanó Luis Suáreznek, aki nem hibázott, megszerezve a vezetést.
A bekapott góltól nagyon felpörgött a Liverpool, ám komoly ziccert így sem tudtak kialakítani, hiába okozott folyamatosan gondot a Barcelona kapuja előtt Gerard Piquééknek Mané sebessége és Mohamed Szalah kreativitása.
A Liverpool lendülete a második félidőre sem hagyott alá, a szünet után gyorsan három veszélyes lövéssel kezdtek. Előbb James Milner csavart keresztbe a kapu jobb sarka felé, majd Szalah lőtt balról keresztbe, aztán ismét Milner jött, akit a Szalah passzát átlépő Georginio Wijnaldum hozott helyzetbe, de hiába – az angol szélső bár elég erősen eltalálta a labdát, az középre, pontosan Marc-André ter Stegenhez ment, aki az előző két lövést is magabiztosan tolta mellé.
Az egyre veszélyesebben játszó Liverpool magabiztosan irányított, és talán már kezdte volna felőrölni a hazaik védelmét, amikor a Barcelona némi szerencsével megduplázta az előnyét. Lionel Messi több védő között vezette előre a labdát, majd hozta lövőhelyzetbe az első gólt szerző Luis Suárez, az uruguayi viszont csak kapufát talált. Szerencséjükre a labda a középen teljesen üresen érkező Messihez pattant, ő pedig nem hibázott az üres kapuval szemben, és így a 75. percben már 2-0-ra vezetett a Barcelona.
A szinte megállíthatatlan formában játszó Messi hét perccel később újabb liverpooli segítséget kapott: Fabinho szabálytalankodott 25 méterre a kaputól, pont a pálya közepén, Messi pedig ennyire tökéletes szögből nem nagyon szokott hibázni, és
VÉDHETETLENÜL CSAVART A JOBB FELSŐ SAROKBA, 600. GÓLJÁT SZEREZVE A KATALÁN KLUBBAN.
A Liverpool érezve a veszélyt mindent egy lapra feltéve kezdett támadni, de bármennyire küzdöttek, sehogy sem akart jönni a gól. A hajrára csereként beállt Roberto Firmino gyorsan felvette a meccs ritmusát, de az első lövését lövését a gólvonalról kotorták ki a hazai védők, majd a kipattanóból egyből tüzelő Szalah lövése a kapufán csattant óriási erővel.
A végén a Liverpool szinte egy emberrel védekezett, így a Barcelona két veszélyes kontrát is vihetett az utolsó percekben, de az elsőnél Luis Suárez volt túl önzetlen, a 97. percben, másodpercekkel a lefújás előtt pedig Ousmane Dembélé lőtte telibe ziccerben a Liverpool kapusát, Alissont.
3-0-s hazai sikerével a Barcelona nagyon közel került hozzá, hogy a 2014-15-ös szezon után újra BL-döntőt játsszon, akkor a Juventust győzték le 3-1-re.


barcelona liverpool

"
661,sport,"Az elmúlt nyolc évben hatodszor lett osztrák kupagyőztes a Red Bull Salzburg, amiben idén már a magyar válogatott Szoboszlai Dominik is ünnepelhetett. A 18 éves játékos 18 percet kapott a szerdai, Rapid Wien ellen 2-0-ra megnyert kupadöntőben.
A Salzburg a második félidő vége előtt, két perc alatt két gólt szerezve döntötte el a mérkőzést, előbb Patrick Farkas, majd Munas Dabour talált be. Farkast a 83. percben ki is állították, de a bécsi ellenfél nem tudott élni a lehetőséggel.
A salzburgiak könnyen duplázhatnak a szezonban, mivel négy fordulóval a bajnokság vége előtt kilenc pont az előnyük a második LASK Linz előtt, jelenti az MTI."
662,sport,"2012 után, vagyis hét év elteltével lesz újra NB I.-es csapata Zalaegerszegnek, miután a ZTE 0-1-es félidei hátrányból felállva nyerni tudott 2-1-re a Cegléd otthonában, és ezzel a 35. fordulóban matematikailag is bebiztosította feljutását az NB II.-ből. A ZTE a hosszabbításban szerezte a győztes gólt.
Pusztán a ZTE-siker nem jelentett volna már most feljutást, ám azzal, hogy a Vasas kikapott Mosonmagyaróváron, örülhettek a zalaegerszegiek.
A Vasas viszont nehéz helyzetbe került a szerdai vereséggel, mert a szerda késő délután pályára lépő Kaposvár győzelmének köszönhetően 4 ponttal elhúzott tőlük, ami nagy előny a feljutásért zajló harcban úgy, hogy már csak három forduló van hátra a bajnokságból, írja az MTI.

NB II., 35. forduló
"
663,sport,"Kulcsár Katalin és Török Katalin személyében két magyar tagja is lesz a budapesti Groupama Arénában május 18-án a női labdarúgó Bajnokok Ligája döntőjén közreműködő bírói stábnak, jelentette be szerdán az UEFA.
Az európai szervezet a 38 éves orosz Anasztaszija Pusztovojtovára bízza a Lyon és a Barcelona közötti BL-döntőt, amin a francia csapat színeiben a budapesti születésű, de német Marozsán Dzsenifer is pályára lép majd. 
Pusztovojtova segítője a szintén orosz Jekatyerina Kurocskina és a román Petruta Claudia Iugulescu lesz, mellettük tevékenykedik majd negyedik bíróként Kulcsár Katalin, míg Török Katalint tartalék asszisztensnek jelölték, írja az MTI.
Ez lesz az első olyan női BL-döntő, amelyet önállóan, és nem a férfi sorozat döntőjének helyszínén rendeznek meg. A május 18-án 18 órakor kezdődő összecsapásra a meccsjegy.mlsz.hu oldalon, vagy személyesen országszerte a Ticket Express jegyirodákban lehet belépőket vásárolni 700 forintos áron."
664,sport,"
Megnézted a 


Netflix F1-sorozatát?

Nem.

És meg fogod nézni? Te is szerepelsz benne.

Tudom, mi történt a szezonban, így nem igazán van szükségem rá.

Kedd este az Ajax legyőzte a Tottenhamet a Bajnokok Ligája elődöntőjében. Örülsz a holland csapat sikerének?

Nem az Ajax a kedvenc csapatom, de természetesen örülök neki, sokat jelent ez a holland futballnak. Egyébként a PSV a kedvenc csapatom a hazai bajnokságból.

Ha már Hollandia, mit gondolsz arról, hogy újra lehet Holland Nagydíj a Forma-1-ben?

Holland pilótaként nyilván nagy dolog lenne a holland szurkolók előtt versenyezni, de előbb várjuk meg, míg hivatalos lesz a dolog.

Pierre Gasly személyében új csapattársad van idén. Miben más ő, mint Daniel Ricciardo?

Daniel ausztrál, Pierre pedig francia.

Milyen érzés az, hogy idén első számú pilótaként tekintenek rád? 

Ezt nézve nincs sok különbség az idei és a tavalyi év között, nem érzem azt, hogy én lennék az első számú pilóta, egyenlő feltételekkel versenyzünk én és Gasly is.

Úgy néz ki, hogy a Honda sokkal jobb munkát végez, mint tette az a Renault, ami a csapat teljesítményén is látszik. Mit gondolsz, a Hondával van esélyed megnyerni már idén a világbajnokságot?

Jelenleg ezt nehéz megmondani, még sokat kell javulnunk. De a szezon hosszú, mi pedig eddig kihoztuk a legtöbbet a csomagból, ellentétben például a Ferrarival, majd kiderül, hogy ez mire lesz elég.

Látod a potenciált a csapatban ahhoz, hogy ha idén nem is, de a közeljövőben megszerezhesd a bajnoki címet?

Egyértelműen ez a csapat és a Honda célja is, nagyon keményen dolgozunk, hogy minél előbb sikerüljön.

2020 végén lejár a szerződésed. Ha a csapat nem tud eleget fejlődni, és lenne rá lehetőséged, hajlandó lennél beülni például Lewis Hamilton mellé a Mercedesbe, és vele megküzdeni a címért?

Ez egy jó kérdés, magam sem tudom. Az nagyon fontos, hogy higgy magadban, de egyelőre csak a Red Bullra koncentrálok, vele van szerződésem, majd meglátjuk, mi lesz később.

Te és Charles Leclerc egyidősök vagytok, mindketten egy top autót vezettek, mit gondolsz, kialakulhat közöttetek olyan rivalizálás a következő 10 évben, mint például Michael Schumacher és Fernando Alonso között volt?

Ez attól függ, hogy milyen az autód. Rengeteg jó pilóta van a világon, de egy gyors autó nélkül nem tudsz futamokat nyerni. Minden attól függ, milyen a csapat körülötted. 

(Borítókép: Max Verstappen. Fotó: Szilágyi Anna / Index) 
"
665,sport,"Két vesztes meccsen vagyunk túl a jégkorong divízió I/A csoportos világbajnokságon, de egyrészt két, tavaly még a világelitben szereplő válogatottról van szó, másrészt pedig az elmúlt évek történései alapján is érdemes optimistán nézni előre, hogy még három meccsünk van hátra, és a Dél-Korea elleni súlyos vereség után sokat javult a játékunk. Az más kérdés, hogy javulás ellenére a második meccsnek vereség lett a vége, 1-3 a fehéroroszokkal szemben.
Az elmúlt két évben nagyon kiegyenlített lett a mezőny, szinte bárki megverhetett bárkit, és 15 másodpercen is múlhat egy feljutás. A tavalyi, budapesti vb-n volt olyan csapat (Szlovénia), amely két vereséggel kezdett, már az edző kirúgásán gondolkodtak, aztán vissza tudtak jönni és az utolsó meccsen már a feljutásért játszottak.
A kazahsztáni két vereség után a kapitány és több játékos is elmondta, hogy mi volt az igazi probléma az első két meccsen, ezek kijavításán gondolkodnak, és az egész csapat hisz abban, hogy Litvánia ellen már meglesz az első siker is a vb-n. Nem lesz könnyű, hiszen a litvánok nagyon megnehezítették a fehéroroszok dolgát, akik legalább olyan rosszul játszottak, mint mi Dél-Korea ellen, de ők legalább nyertek 4-3-ra.
„A jó játék elsőre nem sikerült, másodszorra nagyjából, de mindannyian bízunk benne, hogy a következő meccseken már tökéletesebb lesz. Kielemezzük a videón a litvánok előző meccsét, aztán délután megnézzük, mire mennek a kazahok ellen. Biztos lesz egy-két apróság, amelyen a látottak alapján változtatni fogunk. De a legfontosabb az, hogy a fejek arra álljanak, amire állniuk kell. Meg a legfontosabb, hogy a hibáinkat meccsről meccsre javítsuk ki” - mesélte Majoross Gergely megbízott kapitány még a mérkőzés előtt, amin a kazahok 3-1-re verték a litvánokat.
2018-ban a litvánok veretlenül (egyetlen hosszabbításos győzelemmel) nyerték meg a harmadik vonalnak számító divízió I/B-t. 2010 óta először jutottak fel a divízió I/A-ba, akkor éppen elkerülték egymást a magyar válogatottal.
Elég vegyes képet mutat a csapat, amelyet egy kanadai szakember, Daniel Lacroix készít fel. Az 50 éves kanadai 188 NHL-meccsel a háta mögött a New York Islandersnél, a New York Rangersnél, a Tampánál és Montrealnál is volt másodedző, 2018-ban nevezték ki a litván válogatott élére, miközben idén januártól a DEL-ben, vagyis a német első osztályban szereplő Kölner Haie szakmai munkáját is vitte.
Feltűnően sok a fiatal a keretben, akik közül többen az elit bajnokságokban (finn, svéd, német, svájci) edződnek, ketten pedig tengerentúli junior ligában szerepelnek. Lacroix a jövő csapatát építi, számukra elsősorban a tanulás éve az idei, de közben pár skalpot igyekeznek begyűjteni. Így aztán jó lesz velük vigyázni.
Ebbe a jövőépítésbe beszállt egy igazi legenda is: a most 40 éves Dainius Zubrus, akinek ugyan 2016 óta nincs csapata, de jelenléte rengeteget jelenthet a fiataloknak. Zubrus összesen 1293 meccset húzott le az NHL-ben, játszott a Philadelphia, a Montreal, a Washington, a Buffalo, a New Jersey, végül a San Jose csapataiban, összesen 228 gólja és 363 gólpassza van. Első körös draftos volt, a orosz válogatottban is szerepelt még 2004-ben. A mostani vb nyitómeccsén is gólt ütött. Úgy volt, hogy Darius Kasparaitis, a másik litván legenda is eljön Nur-Szultánba, de a 46 éves korábbi sztár végül nem vállalta.
Zubrus mellett még két játékost érdemes kiemelni. Egyikük a védő Nerijus Alisauskas, aki a KHL-ben szereplő Dinamo Riga hokisa, de korábban Kazahsztánban és a német harmadosztályban is hokizott. A másik a 26 éves Mantas Armalis, aki már régóta a svéd bajnokságban nevelkedik, jelenleg a Skelleftea játékosa, de játszott az amerikai AHL-ben is, sőt, pár meccsen a KHL-ben is védett.
Fiatal, hajtós csapat, egyetlen pillanatig sem szabad félvállról venni őket. Szerdán a kazah csapattól csak 3-1-re kapott ki, bár 40-13 volt a kapura lövések aránya a házigazdák javára. Fontos lenne, hogy a vezető gólt a magyar válogatott, mert nem biztos, hogy nekik is sikerülne, amit a fehéroroszok megtettek, akik 0-2-ről fordították meg a meccset.

Szerdai eredmény


Csütörtöki program
"
666,sport,"A 42 éves Vince Carter nagy bejelentést tett kedden, amikor közölte, hogy 22. NBA-szezonjára is visszatérne. Ez már önmagában is nagy dolog a legutóbbi szezont az Atlanta Hawksnál töltő játékos szempontjából, de ha sikerül sérülés nélkül megúsznia, és marad a szezon második felére is, akkor
az NBA történetének első játékosa lehet, aki négy különböző évtizedben is pályára lép.
Carter azt mondta, hogy ha rajta múlik, szívesen visszatérne az Atlantához, ahol 76 meccsen játszott a legutóbbi szezonban, mérkőzésenként átlagosan 17,5 percet volt pályán, és 7,4 pontot szerzett.
A 2000-es zsákolóbajnok még a legutóbbi idényben is korát meghazudtoló zsákolásokat mutatott be, és semmi sem utal arra, hogy annyira visszaesett volna a teljesítménye, hogy ne számíthatna rá egy csapat.
Carter 1998-ban került az NBA-be, a drafton ugyan a Golden State Warriors választotta ki az ötödik helyen, de náluk egy pillanatot sem játszott, mert a Toronto Raptorshoz került, ahol 2004-ig maradt. Utána sorban a New Jersey Nets, az Orlando Magic, a Phoenix Suns, a Dallas Mavericks, a Memphis Grizzlies, majd a Hawks előtt a Sacramento Kings csapataiban játszott.
Az eddig az NBA-ben töltött 21 idény alatt 1481 meccset játszott az alapszakaszban és további 88-at a rájátszásban, és szerepelt hét All-Star-meccsen is. Az eddig dobott 25 430 pontjával 23. az NBA örökranglistáján, az aktív játékosok közül a második – LeBron James előzi csak meg, Dirk Nowitzki a szezon végén visszavonult, és szinte biztosan ez a sors vár Carmelo Anthonyra is, akit február 1-jén rúgott ki a Chicago Bulls, és azóta nem is kereste senki az NBA-ből."
667,sport,"Iker Casillast, a Porto labdarúgócsapatának spanyol kapusát szerdán szívrohammal kórházba szállították, de túl van az életveszélyen, írja az MTI.
A portugál sajtó értesülései szerint a 37 éves kapus a csapata edzésén lett rosszul. Casillas a szezon hátralévő részében már nem lép pályára.
A Porto hivatalos közleménye megerősítette, hogy a spanyol kapus infarktust szenvedett a csapat szerda reggeli edzésén, amit azonnal félbeszakítottak, hogy elláthassák a játékost, akit egyből kórházba is szállítottak. A klub hozzátette, hogy Casillas állapota stabil, jól van, és a szívproblémáját megoldották. Ezt szerda este maga a játékos is megerősítette, a közösségi oldalán megosztott egy kórházi fotót, amelyhez hozzáfűzte: a nagy ijedtség után erősnek érzi magát, és most megfelelő felügyelet alatt áll. Ezen kívül köszöni a támogató üzeneteket.
Iker Casillas 167-szeres spanyol válogatott, világ- és kétszeres Európa-bajnok. Pályafutása nagy részében a Real Madridnál játszott, 1990-1998 között az utánpótlásban, 1999-től 2015-ig a profi klubban, azóta a Porto játékosa. 2008-ban, 2009-ben és 2010-ben is a világ legjobb kapusának választották, a 2010-es vb-nek is ő lett a legjobb kapusa, és ő a legtöbb BL-meccsen szerepelt kapus. Ötszörös spanyol bajnok, háromszoros BL-győztes, kétszer nyerte meg az európai Szuperkupát. Az előző szezonban a Portóval is bajnok lett."
668,sport,"Május 2-ára, csütörtökre hívták össze a Magyar Tenisz Szövetség megismételt közgyűlését, amit a szövetség kérésére Békéscsabán tartanak majd. Ez előtt egy nappal lemondásra szólította fel a szövetség vezetőségét a Tiszta Tenisz mozgalom, amely – a szerintük a szövetség által felhalmozott 700 millió forintos hiány miatt – úgy gondolja, a jelenlegi vezetés visszaélt az állam és a kormány által megszavazott támogatásokkal.
A Tiszta Tenisz mozgalom képviselői az április közepi közgyűlésen is felszólaltak, ott arra kérdeztek rá, milyen közbeszerzési ellenőrzések és büntetőeljárások folynak az MTSZ-szel szemben, miután többen is azzal támadták a szövetség vezetését, hogy átláthatatlan az MTSZ gazdálkodása.
A Tiszta Tenisz mozgalom szerint állításaikat támasztja alá az is, hogy az Emmi több vizsgálatot is indított a szövetség ellen.
Az április közepén rendezett közgyűlés határozatképtelen volt, miután a jelenlegi vezetés ellenzéke kivonult a teremből. A megismételt közgyűlésen az áprilisinál jóval kisebb részvétel várható, már csak az ország több részétől is távol eső békéscsabai helyszín miatt is.

(Borítókép: A Magyar Tenisz Szövetség közgyűlése 2019. április 16-án. Fotó: Ajpek Orsi / Index) 
"
669,sport,"Április végével nagyjából minden NFL-csapat megkezdte a tavaszi felkészülést az önkéntes alapon látogatott, tehát nem kötelező erőnléti edzőtáborokkal. Ezekről nagyjából akkor érkezik csak fontos hír, ha olyan játékos hagyja ki az önkéntes edzéseket, akire számított a stáb, vagy aki a távolmaradásával akar szerződéshosszabbítást kicsikarni, kedden viszont egészen más okból figyelt mindenki a Carolina Panthers edzőtáborára:
a téli, egyéni felkészülés után óriási plusz izomtömeggel futott be a csapat futójátékosa, Christian McCaffrey.
2️⃣2️⃣ coming for it all 😤 pic.twitter.com/WQRIttO1qQ

A két éve az NFL-ben játszó McCaffrey eddigi teljesítményére nem lehetett komoly panasz, a passzjátékban is aktívan résztvevő futójátékos ugyanis a második szezonjában már 1000 futott yard fölött volt, elkapással pedig 867-et hozott össze, és volt összesen 13 touchdownja, a jelek szerint viszont nem volt teljesen elégedett magával.
2017-ben, mielőtt az NFL-be került volna, 92 kilóval mérlegelt a combine-on, vagyis az egyetemi játékosok felmérőjén, a Pantheres csapatlistáján hivatalosan 93 kilóval szerepel, legalábbis szerepelt eddig. 2017-ben, a draft után azt mondta magáról, hogy nincs meg a kellő mérete ahhoz, hogy a támadójátékban mindhárom kísérlet alatt pályán legyen, tehát elsősorban a passzra érdemes szituációknál alkalmazták, még ha így is volt elég sok futása.
A 2017-es combine-on egyébként csak 10-szer tudott belenyomni a 102,5 kilós súlyba, ami viszonylag kevés egy futójátékostól, a legutóbbi szezon után pedig ezen változtatott.
A mellett persze, hogy így komplexebb játékossá is válhat, alighanem az is lebeghet a szemei előtt, hogy az NFL történetének harmadik játékosa legyen, aki egy szezonban 1000 futott és 1000 elkapott yardot hozzon össze Roger Craig (1985) és Marshall Faulk (1999) után.
Csak összehasonlításképp, a tavalyi szezonban így nézett ki McCaffrey:"
670,sport,"A Camp Nouban több mint 90 ezer néző fogja a helyszínen követni a ma esti Barcelona-Liverpool Bajnokok Ligája elődöntőt, köztük 4600 angol szurkoló is.
A legtöbbjük már kedden megérkezett Barcelonába, és a meccs előtti időt általában a turisták által kedvelt helyeken töltötték. A vendégszurkolók egyik ilyen, közkedvelt gyülekezőhelye a Placa Reial, ami a Gótikus-negyed közepén található, közvetlenül a La Rambla sétálóutca mellett.
A liverpooli szurkolók egy (már nem szomjas) csoportja a turistákat és járókelőket kezdték el inzultálni. Gyorsan elterjedt az interneten az a videón, amin az egyik angol szurkoló a tér közepén álló szökőkútba lökött egy férfit. A rendőrség eddig hat embert vett őrizetbe a randalírozások miatt.
Liverpool fans pushing locals into fountains in Barcelona. Disgraceful. pic.twitter.com/GneryMS1nb
A Liverpool ügyvezetője, Peter Moore arra kéri a klub szurkolóit, hogy tartsák tiszteletben a város nyugalmát és rendjét. Elmondta, hogy az ilyen viselkedést teljesen elfogadhatatlannak tartja, amivel a Liverpoolnak is csak ártanak. A klub együttműködik a merseyside-i rendőrséggel, és a helyi hatóságokkal is, hogy azonosítsák a rendbontókat.
Mióta a fapados légitársaságok egyre olcsóbbak, és egyre több célállomásra jutnak el, úgy egyre többen engedhetik meg maguknak a futballturizmust is. A szurkolók megnövekedett száma egyre nehezebb feladat elé állítja a helyi hatóságokat szerte Európában, hogy a több ezres tömegeket felügyeljék, és az esetleges rendzavarásokat megakadályozzák. Az előző idényben a Liverpool az AS Romával találkozott a BL-elődöntőjében, az a párharc sem volt szurkolói rendbontástól mentes.

via 
The Telegraph
"
671,sport,"A szombathelyi Haladás stadionját 15,7 milliárd forintos állami támogatásból építették fel, és most az üzemeltetést is állami pénzből oldják meg, fedezett fel egy erről szóló kormányhatározatot a 444.hu.
A Haladás új arénáját 2017 őszén adták át, de Szombathelynek is igazából csak gondot okozott, a stadion üzemeltetésre nem találtak megfelelő céget, így a városnak több százmillió forintos hiányt okozott. 
A stadiont persze nem lehet csak úgy bezárni, így állami támogatásból tartják majd fent. Egy kormányhatározat idén 298 millió forintot biztosít a működtetésre, de azt is kikötik, hogy a sportot felügyelő Emberi-erőforrás Minisztérium jövőre is számoljon ekkora összeggel erre a célra.
De csak a 2020-as Eb-meccsek idejére.
11,7 milliárdból épül majd a 8 ezres hipermodern luxusstadion a helyén.
A Stadium Database top 10 jelöltjei, 25 másik stadionnal versengenek a közönségszavazáson."
672,sport,"Fernando Alonso elhagyja az endurance-világbajnokság sorozatát a szezon végén, jelentette be a pilóta csapata a Toyota. Egyelőre nem tudni, hogyan folytatja a karrierjét a spanyol autóversenyző, írja a BBC.
Két hete már voltak arra utaló jelek, hogy Alonso váltani fog, de eddig kellett várni a hivatalos bejelentésig.
A spanyol nagy álma, hogy megszerezze az autóversenyzés Triple Crownját (Hármas Korona), azaz megnyerje a Forma-1-es Monacói Nagydíjat, győzzön a Le Mans-i 24 órás versenyen, és az Indianapolis 500-on is. Az első kettőt a pilóta kipipálta, már csak a harmadik győzelem hiányzik neki. Erre május 26-án tesz kísérletet.
A Triple Crownt eddig egyetlen pilóta szerezte meg, a brit Graham Hillt másolhatná le Alonso.

A Toyota egyelőre annyit közölt, hogy a kétszeres F1-világbajnok új kihívásokat keresve döntött arról, hogy kiszáll. Terveiről nem sokat tudni, de valószínűleg a 2020-as Dakar-ralin a Toyotával indul. Az endurance-vb-n még két futamot rendeznek, Spaban és Le Mans-ban is ott lesz a spanyol, aki megerősítette, hogy később még visszatérhet a WEC-be, de rövid távon más kihívásokat keres.

Alonso a McLarennél tanácsadóként dolgozik, és nem tervezi azt, hogy F1-versenyzőként visszatérjen, de azért nem is akarja kizárni ennek a lehetőségét."
673,sport,"Szerda este két, egyaránt ötszörös BEK-, illetve BL-győztes csapat, a Barcelona és a Liverpool játszik egymással a Bajnokok Ligája elődöntőjében. A mérkőzés előtti sajtótájékoztatón a Liverpool német vezetőedzője, Jürgen Klopp igyekezett levenni a nyomást csapatáról.
Klopp szerint lehetetlen, hogy tökéletesen játsszanak a Nou Camp-ban, biztos, hogy fognak hibázni a meccs során.
Hogy szenvedni fogunk-e? Ó, igen, ez 100 százalék.
– jelentette ki határozottan.
Hozzátette, hogy biztosan lesznek lehetőségeik is, reméli, hogy ezeket ki tudják majd használni. Felszabadultan, a saját futballjukat kell játszaniuk egy olyan remek csapat otthonában, mint a Barcelona.
Klopp azt mondta, hogy a döntetlen nem lenne legrosszabb, bár nem ezért érkeztek Barcelonába, elfogadná ezt az eredményt a visszavágó előtt.
Klopp nem ért egyet azzal a véleménnyel, hogy Xavi és Iniesta nélkül már nem ugyanaz a Barcelona. Szerinte a katalánok 20 éve folyamatosan versenyben vannak a legmagasabb szinten, míg a Liverpool csak az elmúlt egy-két idényben ért fel oda.
A Barcelona már megnyerte az idei spanyol bajnokságot, míg a Liverpool 29 éve készül erre Angliában. Most talán minden eddiginél közelebb van ehhez a Liverpool, csak 1 pont a hátrányuk a listavezető Manchester City mögött.
Ugyanakkor Klopp szerint ez nem jelenti azt, hogy ne összpontosítanának szászszázalékosan a BL-elődöntőkre, a céljuk most is az, a tavalyi évhez hasonlóan, hogy újra döntőt játsszanak. Azt egyelőre nem tudja megmondani, hogy melyik sorozatban lehet nagyobb esélyük."
674,sport,"A nemzetközi Sportdöntőbíróság (CAS) elutasította a dél-afrikai Caster Semenya fellebbezését, amelyet a Nemzetközi Atlétikai Szövetség (IAAF) szabályozása miatt adott be, írja az MTI.
A CAS indoklásában megállapította, hogy a szabályozás diszkriminatív, ugyanakkor a vizsgált dokumentumok és bizonyítékok alapján erre a diszkriminációra szükség van ahhoz, hogy a női atlétika érintett versenyszámainak igazságossága megmaradjon.
Az IAAF olyan szabályt vezetett be, amely gyógyszerszedésre kötelezte a túl sok férfi nemi hormonnal rendelkező nőket. Egy kutatás azt mutatta ki, hogy a magas tesztoszteronszintű nők egyértelmű versenyelőnyben vannak. A tanulmány szerint ez az előny nem minden atlétikai számnál jelentkezik, így a 400 méter és az egy mérföld közötti távon indulókra szűkítették le azt a kört, akiknek mesterségesen kéne szabályozniuk a hormonszintjüket. 
A 800 méteres síkfutásban kétszeres olimpiai bajnok és háromszoros világbajnok Semenyát 2009 óta folyamatosan támadják, sokszor versenytársai is arról beszélnek, hogy egy férfi ellen futnak. A dél-afriai sportolót nemi vizsgálatokra is kötelezték. Korábban is volt már olyan időszaka, amikor gyógyszert szedett hiperandrogenizmusára.
Az IAAF már 2015-ben szabályozni akarta a helyzetet, de akkori kísérletét éppen a CAS hiúsította meg az indiai Dutee Chand fellebbezésének helyt adva. Tavaly márciusban azonban az IAAF tanácsa jóváhagyta az új szabályt, mivel egy 2017-es - az IAAF és a Nemzetközi Doppingellenes Ügynökség (WADA) megbízásából készült - tanulmány bizonyította, hogy a magas tesztoszteronszintű nők jelentős előnyt élveznek a pályán a riválisokkal szemben.
A mostani ítélet azt jelenti, hogy
a magasabb tesztoszteronszintű sportolóknak egy héten belül el kell kezdeniük a gyógyszeres kezelést, ha rajthoz szeretnének állni a szeptemberi dohai világbajnokságon.
A későbbiekben még szigorúbb lesz a szabályozás, ugyanis az érintett atléták csak akkor indulhatnak az IAAF versenyein, ha előtte hat hónapig folyamatosan az előírt érték alatt volt a tesztoszteronszintjük. Az idei vb-re a CAS hosszadalmas döntéshozatala miatt különleges engedményt kapnak.
Az ítéletet szerdán bejelentő CAS február közepe óta vizsgálta Semenya beadványát, amelyet korábban az ""az egyik legjelentősebb ügyének"" nevezett, ugyanis ""a döntésnek széleskörű következményei lehetnek nemcsak az atlétika, hanem a sport jövője szempontjából is""."
675,sport,"A közeljövőben Magyarországon is rendezhetnek Forma E-futamot, mondta az Autosportnak a verseny ügyvezető igazgatója, Alejandro Agag.
A Forma E bemutató jelleggel már Budapesten is van, kora délután a szerdai Nagy Futamon köröz a Gen2 kocsival Jerome Ambrosio. Ezt a bemutatót egyébként a Forma E névadó szponzora, az ABB szervezte le.
Agag elmondta, már meg is kezdték a tárgyalásokat Budapesttel, hogy az egyik futamot itt rendezzék. Minden valószínűség szerint ez a Hungaroringet jelenti, és nem városi futamra gondolt. 
Agag szerint nem probléma, hogy Magyarország a Forma-1 egyik állandó helyszíne, megfér egymás mellett a két sorozat, nem tekintenek egymásra versenytársként. "
676,sport,"Az olimpiák megnyitóján félmeztelenül vonuló tongai sportoló, Pita Taufatofua a taekwando és a sífutás után egy újabb sportágban próbál meg kvalifikációt szerezni az olimpiára. Tokióban kajakosként is versenyezne.
Taufatofua nem káprázatos eredményei miatt, hanem olajtól csillogó félmeztelen teste miatt lett sztár a riói olimpián, majd 2018-ban a phjongcshangi olimpián is folytatta a hagyományt. A tongai sportolóért milliók kezdtek érdeklődni.
Rióban taekwandóban indult, de az első körben kiesett, és sífutóként sem lehetett sok esélye, hiszen nagyon sokáig havat sem látott az óceániai szigetet képviselő sportoló. A téli olimpiai kvalifikáció is már sikernek volt tekinthető.
A tongai most érez magában annyi erőt és tehetséget, hogy gyorsasági kajakban is olimpikon legyen. Ausztráliában, Brisbane-ben készül, de vannak még nehézségei. „Elég állat sportág ez. És nagy kihívás, ezek a kajakok nagyon ingatagok. Elég csak arra gondolnod, hogy bedőlsz, már át is fordultál. A Brisbane folyóban elég erős áramlások és bikacápák is vannak, szóval meg kell találni a módját, hogy a kajakban maradjak és ne dőljek be” – idézte a Guardian.
Taufatofua a bizonytalansága ellenére azt állítja, hogy a vérében van a sportág, hiszen a polinéziai szigeteken az ősei is kenuval közlekedtek. Ha hazautazik Tongára, ő is szokott a lagúnákban evezni. 
Azt látja, hogy szinte lehetetlen a kijutása, hiszen a nemzetközi szinten jegyzett ausztrál és új-zélandi kajakosokat kéne legyőznie az olimpiáért. "
677,sport,"
Nem kezdődött jól a magyar jégkorong-válogatott számára a Kazahsztánban zajló divízió I/A csoportos világbajnokság. Dél-Koreától 5-1-re, Fehéroroszországtól 3-1-re kapott ki, ezzel jelenleg az utolsó helyen áll, de van még három meccs, ami bőven ad lehetőséget a javításra. Szerdán a magyar csapat számára szünnap van, de edzéssel, majd elemzéssel tölti az időt a keret és a szakmai stáb is. A szerdai edzésen mi is ott voltunk.

A felkészülési meccsek és az előzetes elvárások alapján sokan csalódásként élik meg a helyzetet, de eddig attól a két csapattól kaptunk ki, amely tavaly még a legfelsőbb ligában szerepelt. Könnyen lehet, hogy Dél-Korea ellen siker volt bekalkulálva, de ahogy a szlovénok ellen is megfordították, majd megnyerték a meccset, látni lehetett, hogy a volt NHL-hokis, Jim Peak kiváló csapatot rakott össze erre a világbajnokságra. A fehéroroszok pedig ötvözik azt a játékot, amely a kemény NHL-t és a technikásabb KHL-t jellemzi.
 „Nyomtunk, nyomtunk, aztán kaptunk egy szerencsétlen gólt. Utána is nyomás alatt tartottuk az ellenfelet, de nem akartak beakadni a korongok. Egy lőtt góllal nem lehet meccset nyerni. Más arcunkat mutattunk, mint az előző mérkőzésen, energikusabbak voltunk, jobban működött a letámadás, hosszabb támadásokat vezettünk, egész jó helyzeteket alakítottunk ki, de nem tudtunk bekerülni a kapujuk elé. A kettős emberhátrány értékesítésével dőlt el a meccs” – mondta a keddi meccs után Bartalis István.
Majoross Gergely megbízott szövetségi kapitány a szerdai gyakorlás után kiemelte, hogy mik voltak azok a dolgok, amik a legjobban hiányoztak a sikerhez. A szakember szerint az első meccsen nagyon sok minden, elsősorban a helyes hozzáállás. Túlzottan arra összpontosítottunk, hogy itt nekünk nyerni kell, nem pedig arra, hogy mit kell tenni ahhoz, hogy egy ilyen meccset megnyerjünk.
„Pedig ez volt az egyik legfontosabb dolog, amit a vb előtt elhatároztunk. A fehéroroszok ellen már ez működött. Az, hogy nem sikerült nyerni, nem ezen múlt. Hogy mi kellett volna még plusz a fehéroroszok ellen, azt már nehéz lenne megmondani, de ez már ezen a vb-n ellenük nem fog kiderülni. Más csapatok ellen viszont sikerrel járhatunk azzal a mentalitással, amit a meccsen láttam.""
Az első két találkozó legfontosabb tanulsága az, hogy nem elég a korongot többet birtokolni, és többet lőni a kapura.
Mindkét ellenfelünknél többet lőttünk kapura, ami nyilván örömteli. Talán még a korongbirtoklásban is jobbak voltunk, de minőségi helyzeteket nem tudtunk kialakítani. Az a másik probléma, hogy amiket kialakítottunk, abból sem sikerült gólt lőni. A harmadik pedig az, hogy olyan lövéseink voltak, amelyekből nem jöttek a kipattanók vagy megpattanók, szélről és távolról leadott lövésekben nem volt meg a kellő hatékonyság. Ha lehet, úgy fogalmaznék, hogy az okos lövéseink nem voltak meg. A pályán olyan területeiről leadott lövések nem, amelyek igazán veszélyt jelenthettek volna.
Az elmúlt években egyre közelebb került egymáshoz az elitliga alja, illetve az divízió A csoportja, az utóbbin belül pedig egyre kiegyenlítettebb lett a mezőny. Ha visszaemlékszünk az elmúlt két divízió I/A-s vb-re, akkor felidézhetjük, hogy hasonló meglepő eredményeket hozott akkor is az első forduló. A szlovénok – amelyek most itt Kazahsztánban velünk együtt nyeretlenek – ugyanígy álltak tavaly Budapesten is. A végén pedig majdnem feljutottak.
„Kiegyenlített, jó meccset játszottunk, amely bármelyik irányba eldőlhetett volna. Védelmi hibából kaptunk két gólt, ami kicsit szerencsétlenségnek is nevezhető. Reméljük, hogy a szerencse átbillen a másik irányba, és meg tudjuk nyerni a csütörtöki meccset. Egy ilyen jó ellenféllel szemben az ilyen hibák nem férnek bele. Reméljük, hogy a góllövésben is javulunk, az emberelőnyöket is jobban használjuk ki. A hétfői találkozóhoz képest fejlődtünk, ezen az úton kell haladni tovább” – beszélt a meccsről a gólszerzőnk, Galló Vilmos a szövetség honlapján.
Azt is fontos felidézni, hogy két éve Ukrajnában a dél-koreai válogatott úgy jutott fel, hogy előtte való évben utolsó előtti lett, tavaly a Papp László Arénában, amikor 15 másodpercen múlt a feljutásunk Nagy-Britannia ellen, pont azok a britek mentek fel, akik egy évvel korábban még a divízió I/B-ben szerepeltek. Majoross is azt említette, pórul járhat az, aki azt gondolja, hogy lehet itt könnyű ellenfél.
„Nem lesz könnyű Litvánia ellen sem, hiszen az elmúlt években nagyon kiegyenlített lett a mezőny. Az a csapat, amelyik elhiszi, hogy van könnyű ellenfél, nagyon hamar bajba kerülhet. Mi is úgy álltunk bele ebbe a vb-be, hogy meccsről meccsre kell csúcsteljesítményt nyújtani.”
A magyar válogatott az indulás előtt pár nappal veszítette el szövetségi kapitányát, a finn Jarmo Tolvanent, aki betegsége miatt nem utazhatott el Kazahsztánba. Arra kérdésre, hogy ez mennyire viselte meg a csapatot, Majoross elmondta, cseppet sem ideális a helyzet. Szerencsére a kapitány jobban van, a szakmai stáb pedig napi kapcsolatban áll a kiváló szakemberrel.
„Aggódtunk érte, amíg nem lehetett tudni, hogy pontosan mi van vele. Az, hogy jobban van, egészen megnyugtató. Nehéz helyzet, hogy egy közel két éve azonos stábon közvetlenül az indulás előtt kell változtatni.
Ez az ideálistól nagyon messze van. Mindennap beszélek vele.”
Erdély is azt mondta, hogy lehet, hogy kívülről úgy tűnt, hogy el vannak anyátlanodva, de a csapat egy emberként állt ki a finn szakember mellett.
„Biztos neki fáj a legjobban, hogy nem lehet itt. Persze nekünk sem tett jót, hogy végigmegyünk egy közös úton, és a végét nem tudjuk együtt megtenni, de Majoross Gergely kiváló szakember, aki meg tudja oldani ezt a helyzetet.”
Ami a teljesítményünket illeti, eddig két gólunkat Hári János és Galló Vilmos szerezte, Stipsicz Bencének két gólpassza van. Az első sorunkból Erdély Csanádnak még nincs pontja. A Fehérvár 21 éves csatárát is arról kérdeztük, mi lehet a legnagyobb probléma eddig a góllövéssel.
„Az a baj, hogy a kiszámíthatatlan lövések voltak azok, amelyek a legjobban hiányoztak. Meg lehet nézni a fehéroroszok második gólját, amikor szinte a teljes csapaton átlőttek. Meg kell próbálni a kapusoknak a látóterét csökkenteni. Jobban játszottunk, mint Dél-Korea ellen. Nagyon jó, hogy végre emberelőnyös gólt szereztünk. Az nem jó, hogy sok volt a kiállítás. A legbosszantóbb, hogy voltak kapuvasak, voltak üres kapus lehetőségünk, mégsem ment be semmi. Ez biztos, hogy előbb utóbb be fog menni, a következő meccsen.”
A magyar válogatott legközelebb Litvániával játszik. A csütörtökön, magyar idő szerint 8:30-kor kezdődő meccs előtt mindenki hisz abban, hogy meglesz a világbajnokság első győzelme. Egy siker, gólok, azonnal feloldják azokat a gátakat, amelyek az elmúlt két meccsen voltak tapasztalhatók."
678,sport,"Magyar idő szerint szerda hajnalban két meccset játszottak az észak-amerikai hokiliga, az NHL rájátszásában. Mindkét főcsoport-elődöntőben ez volt a harmadik kör, mindkettő 2-1-re áll három meccsnap után. 
A keleti főcsoportban a főcsoportot még soha nem nyert Columbus Blue Jackets 2-1-re verte a Stanley kupát 2011-ben megszerző Boston Bruinst. A Columbus ezzel összesítésben – az első vesztes meccse után kettőt megnyerve – átvette a vezetést.

A nyugati főcsoportban a két éve Stanley kupa-döntős San José Sharks a 2001-es győztes Colorado Avalanche-ot verte 4-2-re, ezzel szintén 2-1-re vezet összesítésben. A 30 éves kanadai center, Logan Couture valószínűleg élete legnagyobb meccsét játszotta: a négy San José-i gólból hármat ő lőtt, igaz, az utolsót már üres kapura.

 What a night for @loganc89 — three very important goals. ✔ #StanleyCup"
679,sport,"A Golden State Warriors 2-0-ra vezet az NBA főcsoport-elődöntőjében a Houston Rockets ellen. A Rockets legjobbja, James Harden a keddi mérkőzés elején szemsérülést szenvedett. Így is dobott 29 pontot.
Alig kezdődött el a meccs, Hardennek máris el kellett hagyni a pályát. A Golden State palánkja alatt küzdött Draymond Greenel egy lepattanóért, amikor ellenfele véletlenül belekapott a szemébe. Harden nagy fájdalma között vergődött a parketten. Végül az öltözőbe vitték. Mike D'Antoni edző később elmondta, hogy vérzett is játékosa szemgolyója. Később aztán visszatért, és lehozta a meccset. Bár saját bevallás szerint alig látott valamit. 
James Harden has left the game after getting hit in the eye by Draymond Green.As he was leaving the court both Green and Kevin Durant went over to check in on him. pic.twitter.com/yxBQDe5s4j
A másik oldalon is megsérült a vezér, Stephen Curry kificamította az egyik ujját. Később helyre tették az ízületet, és vissza is tért a pályára, húsz ponttal zárta a meccset. 
Steph’s dislocated middle finger. X-rays came back negative pic.twitter.com/OGpHXgxYvp
A Warriors legjobbja Kevin Durant volt 29 ponttal. Egyben ő lett 201 pontjával a negyedik az NBA történetében - LeBron James, Allen Iverson és Michael Jordan után -, aki elérte a 200 pontot egymás után öt rájátszásos mérkőzésen.
A nap másik meccsén a Milwaukee Bucks szépíteni tudott a Boston Celtics ellen. A Boston jól kezdett, 31 pontos előnybe is került, de Jannis Antetounkonmpo és Khris Middleton megállíthatatlanná vált, előbbi 29, utóbbi 28 ponttal szórta meg az ellenfelet, végül nagy különbségű, 123-102-es győzelmet aratott a Bucks.

Eredmények, főcsoport-elődöntők: 


Keleti főcsoport


Nyugati főcsoport:

A párharcok az egyik csapat negyedik győzelméig tartanak."
680,sport,"Elsősorban a csapategységet dicsérte Erik ten Hag, az Ajax vezetőedzője, miután kedden 1-0-ra legyőzték a Tottenham Hotspurt a Bajnokok Ligája elődöntőjének első mérkőzésén Londonban, írja az MTI.
„Fantasztikus teljesítményt nyújtottunk időnként oroszlánként küzdve, öröm volt látni ezt az akaratot és elszántságot. Nyertünk, elégedettek vagyunk, de még csak félúton járunk. Csodálatos, ahogy mindenki együtt harcolt, és beleadta a maga részét a sikerbe"" – mondta Ten Hag. 
„Harminc percig mi irányítottunk, utána viszont keményen kellett küzdenünk. A második félidő igazi csatát hozott, hasonlóra számítok jövő héten odahaza a Johan Cruyff Stadionban is"" - jelentette ki a győztes gólt szerző Donny van de Beek.
A Tottenham kispadján ülő Mauricio Pochettino azt emelte ki, hogy nem találták meg a játék ritmusát.
„Megfelelő volt a hozzáállásunk, de nem tudtunk mit kezdeni az ellenféllel. Az Ajax energikusabb és kezdeményezőbb volt, a bekapott gól pedig fájdalmas.""
Pochettino ugyanakkor hozzáfűzte, a második félidőben mutatott játék alapján még van remény a visszavágóra, amelyet jövő szerdán rendeznek Amszterdamban."
681,sport,"Távozna a klubból az angol labdarúgó-élvonalba feljutott Sheffield United résztulajdonosa, Kevin McCabe, írja az MTI.
„Átadnám a tulajdonrészemet, mert a következő idényben már csak szurkoló szeretnék lenni. Kiabálni, üvöltözni akarok, nem pedig diszkréten ülni az igazgatói páholyban"" – idézi a Sky Sports az üzletembert, aki 2008 és 2011 között a Ferencváros labdarúgócsapatának tulajdonosa volt.
McCabe hozzátette: távozását a felelősségérzet is motiválja, mert szeretné jó kezekben, biztonságban tudni a klubot már az élvonal augusztusi rajtja előtt.
Az 1889-ben alapított Sheffield United feljutása vasárnap vált biztossá, és a következő lesz a negyedik idénye a Premier League-ben, ahonnan legutóbb 2007-ben esett ki.
„A Premier League megváltozott, amióta legutóbb ott jártunk. Ez rendben is van, de inkább a fiatalabbaknak való már. A labdarúgás is megváltozott, és nem szokatlan dolog a külföldi tulajdonosok bevonása"" – mondta McCabe, aki ingatlancégeiből szerzett nagy profitot.
Ha McCabe-nek sikerül is vevőt találnia, az üzletet csak akkor véglegesíthetik, ha a jelenlegi társtulajdonosok közötti jogvita rendeződik. Az üzletember 2013-ban adta el a klub felét Abdullah bin Moszad bin Abdulaziz Al Szaud hercegnek, akivel képtelenek megállapodni a gazdasági társaság teljes ellenőrzéséről. A tárgyalás a jövő héten kezdődik a legfelsőbb bíróságon, ítélethozatal ősszel várható."
682,sport,"Olasz lapértesülések szerint a szezon végén Gennaro Gattuso távozik az AC Milan edzői posztjáról, amit Mark van Bommel vehet át.
Az AC Milan válságértekezletet hívott össze, miután a hétvégén 2-0-ra kikaptak a Torino-tól. Az elmúlt nyolc meccsükből csak egyet tudtak megnyerni, lecsúsztak a Bajnokok Ligája indulást érő negyedik helyről, és még az Olasz Kupa elődöntőjéből is kiestek a Lazio ellen.
Ilyen előzmények után nem csoda, hogy a Milan vezetőségének bizalma megingott Gennaro Gattuso vezetőedzőben.
Franco Baresi, a Milan legendája az Indexnek adott interjújában elmondta, hogy a klub valóban nem a legszebb időszakát éli, de az a céljuk, hogy visszatérjenek a Bajnokok Ligájába. Gattusóról elmondta, hogy volt egy jó időszaka, de aztán jöttek a nehézségek.
De még nincs vége a szezonnak. Ha befejeződik, a klub majd meghozza a döntést róla.
Az olasz Reppublica szerint ez a döntés már meg is született. A vezetőség, többek közt Paolo Maldini és Leonardo, a bajnokság végeztével megköszönik az egykori csapattárs, Gattuso munkáját, és új edzőt keresnek a helyére. A lehetséges utódok közt van Mark van Bommel, aki 2011-ben tagja volt a Milan utolsó bajnokcsapatának.
A keményen és időnként hírhedten durván is játszó középpályás nyolc bajnoki címet szerzett futballistaként, a PSV-vel négyszer nyert holland bajnokságot, a Bayern Münchennel kétszer németet, a Milannal olaszt, a Barcelonával spanyolt. Utóbbival Bajnokok Ligája-győztes is lett. 
Van Bommel a Milan után a PSV-ben fejezte be játékos pályafutását. Edzői karrierjét a holland U17-es válogatott másodedzőjeként kezdte, majd apósa, Bert van Marwijk segítője lett, előbb a szaúdi, majd az ausztrál válogatottaknál. Az ausztrálokat ők irányították a 2018-as világbajnokságon. Eközben a PSV utánpótlásában is dolgozott, egészen a mostani szezonig, amikor Phillip Cocu távozás után rábízták az első csapat vezetését.
A bemutatkozó éve eddig sikeresnek mondható. Igaz, hogy a BL csoportkörben az utolsó helyen végeztek, de nem volt szerencséjük a sorsolással, a Barcelona, a Tottenham és az Inter mellé kerültek. A bajnokságban viszont, a BL-elődöntős Ajax csak jobb gólkülönbségének köszönhetően vezet az eindhoveniek előtt, két fordulóval a vége előtt.
Amikor Van Bommel hét évvel ezelőtt távozott Milánóból, 
megígérte, hogy edzőként még vissza fog térni."
683,sport,"Súlyos kritikával illették az angol sajtóban a Tottenham Hotspur orvosait, miután az általuk játékra alkalmasnak talált Jan Verthongen a pályára való visszatérése után szinte rögtön rosszul lett, és nem sokon múlt, hogy ájultan essen össze a Bajnok Ligája keddi elődöntőjében.
A belga védő az Ajax 1-0-s győzelmét hozó londoni mérkőzés 32. percében fejelt össze saját csapattársával, Toby Alderweirelddel. Verthongen orrán szétnyílt a bőr, és vérző arccal feküdt a fűben a szerencsétlen ütközés után. A Tottenham orvosai előbb a pályán, majd a pálya mellett ápolták, illetve vizsgálták, de aztán pár perc múlva már azt mutatta a kamera, hogy átveszi a véres szerelését, és ismét játékra jelentkezik.
A játékvezető a hazai csapat orvosaira nézett, majd visszaengedte a pályára Verthongent. Alig 30-40 másodpercnek kellett eltelnie, hogy kiderüljön, ez komoly hiba volt. A labdarúgó ugyanis feltartott kézzel, összegörnyedve jelezte, hogy egyáltalán nincs jól, majd a pálya szélére botorkált, láthatólag hányingerrel és súlyos szédüléssel küzdve.

Az ájulás határán lévő játékost a Tottenham edzőjének, Mauricio Pochettinónak kellett átkarolnia, hogy ne rogyjon össze, majd többen érkeztek sietve, és végül két-három stábtag segítségével tudták csak állva letámogatni a pályáról, majd bevinni az öltözőbe. Az öntudatlannak tűnő játékos, ekkor már csak húzta maga után a lábait.

A mérkőzést követően a Tottenham edzője azt mondta, hogy Verthongent az orvosi stáb az ekkor szükséges gyorstesztek után engedte csak vissza a pályára, amelyeken megfelelő eredményt produkált. Ugyanakkor arra is utalt, hogy a döntés végső soron a játékosé volt.
Verthongen nem sokkal a meccs után kiadott közleményében azt írta, hogy bár az eset ijesztő volt, de szerencsére nem szenvedett sem törést, sem bármilyen más súlyosabb sérülést."
684,sport,"Az Ajaxnak nőtt az esélye, hogy 1997 után újra Bajnokok Ligája-döntőt játsszon. Az elődöntő első meccsén a holland klub idegenben győzte le 1-0-ra a Tottenham Hotspurst. 

lőlap

Az Ajax az angol klub ellen is felvállalta a szezonban már megszokottá váló stílusát, a folytonos támadást, a gyors, rövidpasszos játékot. A hollandok pár perc után máris fölénybe kerültek, a Tottenham nem nagyon tudott kapu elé kerülni. Ten Hag edző csapata már az ellenfél 16-osánál letámadta az ellenfelet, megölve a labdakihozatalt. (A meccs közvetítését itt tudja újra elolvasni.)
A 15. percben nem voltak igazán nagy nyomás alatt a védők, egyszerűen csak beragadtak. Egy balszélről érkező beadás után, már középről indították Van de Beeket, aki elég kényelmesen fordult le a lest sejtő védőkről. Csak Lloris maradt vele szemben, de nem volt esélye a kapusnak, a jobb alsó sarokba lőtt mellette a holland.
A gól után sem lassított az Ajax, nagy tempót diktál, a kényszerítőkkel rendre megverték a védelmet, nagyon labdához sem jutott a Tottenham. Csak a 30. perc környékén lassítottak le a hollandok, akik át is adták a területet. Ekkor jött az a jelenet, ami markánsan átalakította a meccs képét. A hollandok kapusa, Onana két Tottenham-játékost is kiütött, amikor egy beívelést öklözött ki. Vertonghent hosszan ápolták, vissza is tért, de kiderült, nem tudja folytatni a játékot a védő. Mauro Pochettinónak már a meccs előtt is volt elég baja, két legjobb csatárát, Harry Kane-t és Szont sem tudta benevezni, és most újabb kulcsjátékost veszített.
A Tottenham-edző a sérülésből visszatérő Sissokót küldte be, és ezzel a csapat szerkezete is megváltozott, a háromvédős felállásból négyvédős lett. A középpálya centrumába érkező Sissoko viszont érezhetően sokat lendített a támadójátékon. Llorente, de még inkább Lucas Moura indult be egyre többször, és került helyzetbe. A kapu elé érkező beívelések is megszaporodtak, ami az angolok erőfölényének kedvezett.
A második félidő elejétől még inkább a Tottenham uralta a játékot, a labdát is jobbára Sissokóék birtokolták, csak egy-egy támadásra futotta az Ajaxnak, ami rendesen szenvedett a védekezésben. A beívelésekből egyre több helyzetük lett az angolok, az 50. percben Alli lövését védte Onana. Ez volt egyébkén az első kaput eltaláló kísérletük. Harminc percig nagyon levegőhöz sem jutottak a hollandok. 
Az Ajaxnak a második félidőben gyakorlatilag csak egy nagy helyzete volt, a 78. percben Neres találta el a kapufát, miután beleléptek a lövésébe. A támadásban több volt ,három csatár játszotta át a védelmet, Tadic is remek helyzetben volt, de önzetlenül lepasszolta társának. 
A 80. perctől kezdve az Ajax már érezhette, hogy nem tud több gólt rúgni, ha hozzákerült a labda, próbálta hosszan megtartani, nem is annyira akartak már előre menni Neresék, az egygólos előnyt biztosították. 
A Tottenham az utolsó percig küzdött, ment előre, de nem tudták igazán veszélyeztetni már a kaput. 
A párharc visszavágóját május 7-én rendezik Amszterdamban, ahol valószínűleg a Tottenham erősebb kezdővel állhat ki. "
685,sport,"A francia labdarúgó-bajnokság kedd esti meccsén a már bajnokként pályára lépő Paris Saint-Germain 3–2-re kikapott a hazai pályán játszó Montpellier-től. A vereség különösen azért kínos eredmény a fővárosi csapat számára, mert a 79. percben még 2–1-re vezetett.
Az újdonsült francia bajnok egy jól eltalált öngóllal szerzett vezetést az első félidő elején. Juan Bernat beadását párizsi támadók egytől-egyig lemaradtak, Ambroise Oyongo viszont a mögötte érkezni vélt vendégjátékosoktól félve a saját kapujába bombázta a labdát.
Ezt követően a Montpellier ragadta magához a kezdeményezést, és sorra vezette a veszélyes támadásokat, ám végül Presnel Kimpembe szerencsétlen öngólja kellett hozzá, hogy kiegyenlítsen.
A második félidőben Ángel Di María egy látványos csel után megszerezte a vendégeknek a vezetést, miután szerencsésen hozzá pattant a labda a tizenhatoson belül. A Montpellier azonban a 80. percben kiegyenlített egy rettenetesen gyors kontrából, sőt a saját tizenhatosa előtt szerencsétlenkedő Leandro Paredes hibáját kihasználva a győzelmet is kiharcolta Souleymane Camara góljával. A PSG a legutóbbi öt tétmeccséből negyedszer kapott ki, bár ez a vereség valószínűleg sokkal kevésbé érdekli a szurkolóit, mint a kupadöntő elbukása."
687,sport,"Közel másfél milliárd dollárral nőtt a 2028-as Los Angeles-i nyári olimpia költségvetése, írja az MTI.
A szervezőbizottság bejelentése szerint főként a 2020-as években várható infláció miatt kellett 1,36 milliárddal növelniük a keretösszeget. Az állam és a város által biztosított garanciaalap 128 millióval nőtt, a sportlétesítmény-infrastruktúra költségei pedig 270 millióval a korábbi számításokhoz képest.
Los Angeles eredetileg a 2024-es olimpia megrendezésére pályázott, amihez 5,3 milliárdos költségvetést tervezett, ezt módosították most 6,88 milliárd dollárra.
Az amerikai olimpia költségei még a kiigazított büdzsével is jóval a jövő nyári, tokiói játékok teljes költségvetése alatt maradnak, mivel a japánok a pályázatukban feltüntetett 7,3 milliárd dollárhoz képest jelenleg 12,6 milliárdos kiadással számolnak."
688,sport,"Négy verseny lement a szezonból, mindegyiket a Mercedes nyerte, mindegyiken egy Mercedes lett a második is, a Ferrari három harmadik helyet tud felmutatni, ami az ő szintjükön semmi. A szezon mázlija, hogy a mercedeses Hamilton nem nyerte meg az összes versenyt, sőt csak kettőt húzott be, mert csapattársa, Valtteri Bottas erőn felül teljesít. Ha a Ferrari az ötödik nagydíjon sem tér magához, abban reménykedhetünk – már ha izgalmas évet akarunk –, hogy Bottas formája kitart az év végéig. Egyelőre úgy tűnik, nagyobb esély van erre, mint egy nagy Ferrari-feltámadásra.
Írni sem lehetett volna keményebb forgatókönyvet, gondoljunk bele, milyen lehetett átélni Leclerc bahreini csalódását. Hogy történhet meg ilyen a világ leggazdagabb sportjában, a leggazdagabb csapatnál? Bukótér, a Forma-1-podcast.
Még a Honda is befűtött az olaszoknak. A Mercinél Bottas nem csak nyert, de a száját is kinyitotta. Bukótér, az Index F1-podcastja.
Négy nap Forma-1-teszt után fel lehet állítani az autók erősorrendjét. Megtettük, sőt már félelmeink is vannak a szezonra. Indul a Bukótér, az Index F1-podcastjának új évada."
689,sport,"Második mérkőzésén is vereséget szenvedett a magyar hokiválogatott a divízió I/A világbajnokságon. Fehéroroszország 3-1-re nyert, uralta a mérkőzést, hiába küzdött és játszott koncentráltabban az előző meccshez képes Majoross Gergely csapata.
A magyar válogatott hétfőn egy Dél-Koreától elszenvedett 5-1-es vereséggel nyitott a nurszultani világbajnokságon, második meccsén a fehéroroszok ellen javíthatott. Az ellenfél ha döcögősen is, de nyert a litvánok ellen, így kedvezőbb helyzetben érkezett. 
Majoross Gergely két helyen változtatott a csapatban. A kapuba Vay Ádám került be Bálizs Bence helyett, Szirányi Bence helyett pedig Varga Arnold került be a keretbe.
A magyar csapat nagy lendülettel és akarattal kezdte a meccset, beszorultak a fehéroroszok, nem tudtak mit kezdeni a támadásokkal, egymás után jöttek a helyzetek és a tilos felszabadítások. Milcsakov kapusnak is többször kellett védenie.
Az első gól mégis a másik oldalon esett. Vay nyúlt bele szerencsétlenül egy magas lövésbe, kesztyűjéből kiesett a korong. Azt Feoktiszov gyűjtötte be, és tette be az üresen maradt kapuba, 1-0-ra mentek a fehéroroszok. (A meccs közvetítését itt tudja újra elolvasni.)
A magyarok továbbra is próbálkoztak, a harmadban több kapura lövésük is volt, mint a fehéroroszoknak, de mégis az utóbbiak tudták inkább nyomás alatt tartani a védelmet.
A második harmad is fehérorosz dominanciával kezdődött, Vay védett egymás után kétszer is. Két perc után Sofront hozta remekül helyzetbe Bartalis, de a csatárt elsodorták ziccerhelyzetben. Emberelőnybe is került a válogatott, elég sokat is lőttek Stipsiczék, de pontatlanok voltak. 
A harmad közepére a fehéroroszok kerültek fölénybe, a 10. percen Kovirsin lövését még kivédte Vay, de utána elég nagy kavarodás alakult ki a kapu előtt, a korongot pedig nem sikerült kilőni. Végül a fehéroroszok szerezték meg, Liszovec lőtt takarásból a kapuba, Vaynak nem volt esélye védeni.
A gól után is fölényben volt az ellenfél, Kiszilj veszélyeztetett többször is, de Vay fogta a lövéseit. Egyszer le is ütközte őt a csatár a kapufánál, de folytatni tudta a játékot a magyar kapus. A harmad legvégén újra emberelőnybe kerültek a magyarok. Bodó közelről próbálta begyötörni Sarauer kipattanója után, majd Galló is lőtt közelről. A fehérorosz kapus védte a lövését.
A harmadik harmad elején először került emberhátrányba a magyar csapat, Vast állították ki. Mégis talán ekkor volt legközelebb gólszerzéshez a válogatott. Galló Vilmos szerzett korongot a félpályánál, majd egyedül vezett rá a kapusra. Milcsakov védte a lövést, Galló azonban otthagyta az ütőjét, és megütötte vele a kapust. Nem volt vészes a mozdulat, mégis kiállítást kapott érte.
A kettős emberelőnyt a fehéroroszok gyorsan kihasználták, 3-0-ra vezettek, és ezzel gyakorlatilag minden esélye elszállt a magyar csapatnak a győzelemre. Bodóék még mentek előre, akadt is pár helyzetük, majd az 55. percben Galló be is talált. Vastól kapott passzt, majd egy ráfordulással kapura is húzta. A gól után felélénkültek a magyarok, de kibírták a nyomást Platték. 
Az utolsó két percben Majoross kapitánynak kockáztatnia kellett, lehozta kapusát, így hat mezőnyjátékos támadt az ellenfél kapuját. Nem voltak sikeres, Vas első helyzeténél az egész fehérorosz csapat kicsi a rakást játszott a kapu előtt, majd a másodiknál, amit szép cselek előztek meg, Milcsakov védett, ezzel megőrizte a 3-1-es eredményt. A két csapat szinte ugyanannyiszor lőtt kapura (30 illetve 29), de ez a szám is jól mutatja, hogy a magyar csatárok nem tudtak eddig extrát hozni, a két meccsen szerzett két gól nagyon kevés.
„Jól és erősen kezdtük a meccset, aztán volt két szerencsétlen momentum. Az elsőnél a kapusunk alatt átcsúszott a korong, a másiknál pedig a kapu mellé ment. Nem csak ez a vereség oka, de tény, hogy az visszavett minket. Döntő jelentőségű volt a kettős emberelőny, ami nagyon sokat kivett belőlünk. Úgy érzem, hogy rengeteg dolgoztunk, nem is játszottunk rosszul. Megyünk tovább, csütörtökön javítani akarunk"" – mondta a meccs után Majoross Gergely megbízott kapitány.
A magyar csapat csütörtökön reggel 8:30-tól Litvániával játszik majd, a bennmaradás lesz a tét, bár matematikailag még a feljutás is összejöhet. A mérkőzést a Sport1 Tv adja élőben, az Index szöveges közvetítést ad majd."
690,sport,"A Magyar Vízilabda Szövetség fegyelmi bizottsága két mérkőzésről tiltotta el Varga Dénest, a címvédő FTC-Telekom Waterpolo csapatkapitányát, írja az MTI.
A vlv.hu keddi beszámolója szerint az olimpiai bajnok játékosnak 200 ezer forintos pénzbüntetést is fizetnie kell, mert szombaton az A-Híd OSC Újbuda elleni rangadó utolsó negyedében a víz fölött megütötte Burián Gergelyt, és hétfőn ezért felfüggesztették a játékjogát.
Miután Varga lemondott a fellebbezés lehetőségéről, a határozat jogerős.
Az elődöntő az egyik fél hetedik pontjáig tart, de mivel a csapatok itt még magukkal viszik az egymás ellen játszott mérkőzések eredményeit, a zöld-fehérek 6-0-s előnnyel kezdik az összecsapást.
Az FTC-Eger elődöntő első felvonását szerdán rendezik. Amennyiben a ferencvárosiak győznek, döntőbe jutnak. Ebben az esetben Varga a finálé első felvonásán sem játszhat még. A döntő az egyik csapat harmadik győzelméig tart."
691,sport,"Felálltam a dobogóra, második lettem, de nem tudtam leplezni a csalódottságomat a Hungaroringen. Mindennél jobban nyerni akartam, és nemcsak magam miatt, hanem a szurkolók miatt, akik kibírták a hideget, a szelet, az esőt. Úgy éreztem, hogy hazai pályán a győzelem a közös sikerünk lehetett volna, és azért voltam dühös, mert nem tudtam még emlékezetesebbé tenni ezt a hétvégét. De aztán kis idő múlva rájöttem, hogy megnyertem egy olyan időmérőt, amiről még 24 órával korábban sem álmodhattam, plusz én gyűjtöttem a legtöbb pontot a Hyundaion belül.
Egy szakmailag ilyen pozitív hétvége után pedig nem lehetek csalódott – és már nem is vagyok az!
Pontosan olyan nehéz helyzetben voltunk a Hungaroringen, ahogyan arra a marokkói szezonnyitó után számítottam. Bár a szabadedzéseken úgy tűnhetett, hogy versenyképes lehet a Hyundai, de amikor új gumival is csak a negyedik legjobb időt tudtam megfutni, már tudtam, hogy az időmérőn a top 10-be kerülés is bravúr lenne. Ennek megfelelően csak a tizedik helyen végeztem az első futamon, és ezután a második időmérő előtt sem lehettek vérmes reményeim. Így engem is alaposan meglepett, hogy megnyertem a vasárnapi kvalifikációt, hiszen csak apróbb változtatásokat tettünk az autón, aminek köszönhetően sikerült egy-két tizeddel többet gyorsulnunk, mint a mezőny átlagban. Tavaly ez a különbség sokszor észrevehetetlen maradt volna, idén azonban, amikor ezredmásodpercek döntenek helyezésekről, látványos előrelépést hozott ez a kis időbeni javulás. Szó sincs arról, hogy ezzel megtaláltuk a megoldást a Hyundai problémáira, mert így is kellettek a kedvező körülmények ahhoz, hogy a Q3-ból én kerüljek ki győztesnek.
            
Nem a mi autónk volt a leggyorsabb, de én raktam össze a legtisztább kört, ami ezúttal elég volt.
Még a Q2 végén sem hittem benne, hogy lehet esély a pole pozícióra, hiszen a nyolcadik helyen álltam, és lázas rádióbeszélgetést folytattam a versenymérnökömmel. Elmondtam, hogy a hátrányunk tudatában a preferenciám a 8-10. hely, amivel a fordított rajtrácsos versenyen dobogóesélyem lehet. Nem akartam ezt kockáztatni egy kifacsart öt-hatodik helyért, pláne, hogy 2017-ben egyszer már hoztunk kedvezőtlen döntést hasonló helyzetben a Hungaroringen. Végül mégis azt az utasítást kaptam, hogy adjak bele mindent az utolsó körben, amivel sikerült bekerülnöm a Q3-ba, de közben láttam a monitoromon, hogy az előző időeredményemmel kilencedik lehettem volna, tehát egy fordított rajtrácsos első sort dobtunk el... Néstor Girolami körének törlése után arra számítottam, hogy szerencsés esetben talán egy harmadik hely jöhet össze a Q3-ban, de a pole pozícióra először csak akkor gondoltam, amikor Yann Ehrlacher sem tudott megelőzni, és már csak Gabriele Tarquini volt hátra. Furcsa és hihetetlenül izgalmas volt tehetetlenül várni az eredményre, mert a korábbi pole pozícióimnál a végén mentem, így tudtam, mit kell tennem a győzelemért, ezúttal viszont a többiek eredménye döntött. Amikor Tarquini leintése után kiírták, hogy első maradtam, elképesztő boldogság tört elő belőlem.
Érdekes módon ezután a fordított rajtrácsos verseny rajtjánál egyáltalán nem volt bennem, hogy vigyáznom kellene az autóra a zárófutamos pole pozícióm miatt. Az első körben a 9-10. helyen harcoltam, de aztán a második kör második kanyarjában megpöcköltek, aminek következtében belekerültem egy olyan négyes bolyba, amely ádáz csatát vívott egymással. Itt kezdődtek a bajok, ugyanis túl sokáig mentek túl közel hozzám, ezért kaptam egy hibaüzenetet az autóban a hűtővíz túlmelegedése miatt. Ilyenkor a vezérlő vészüzemmódba kapcsol, ami miatt nem lehet használni a teljes motorteljesítményt. Innentől nem volt esélyem küzdeni a pozíciókért, inkább csak a védekezésre figyeltem, ami közben kétszer-háromszor is meglöktek, és amikor egy ilyen után kicsúsztam a fűbe, úgy döntöttem, hogy a 15. hely környékén ez már túl nagy kockázat a szemerkélő esőben – elég, ha valaki elméri a féktávot, és komolyabban is összetörheti a kocsimat. Ezért
bejöttem a boxba, hogy az adatmérnökök leellenőrizhessék a motort, a szerelőknek pedig legyen idejük megnézni az ütközések miatt kicsit elferdült kormányt. A végén még egy ellenőrző körre is vissza tudtam menni a pályára, így a harmadik futamra rendben volt az autó.
A rajtnál nem jutott eszembe a tavalyi két pole pozícióm a Hungaroringen, amit a gyengén sikerült startok miatt nem tudtam győzelemre váltani. Ezúttal nem is volt különösebb probléma a rajtommal, talán csak annyi, hogy az első métereken egy kicsit kipörögtek a kerekeim, ami miatt a mellettem nagyon jól rajtoló Esteban Guerrieri felért mellém. A Hungaroringen ennyi már elég ahhoz, hogy az első kanyar előtt nem tudtam zárni előtte a belső ívet, így nekem maradt a külső. Sajnos az egyes kanyarból kigyorsítva még második fokozatban túl közel kerültem Guerrierihez, és a motorom beszippantotta a kipufogógázait, ami miatt egy pillanatra megtorpant az autóm és lendületet veszítettem. Tarquini ezt kihasználva ért fel kívülről mellém, és előzött meg a kettes kanyarban. Ez egy szerencsétlen szituáció volt számomra, ami különösen azután vált bosszantóvá, hogy később Guerrierinek valami problémája adódott, aminek köszönhetően mindketten meg tudtuk előzni őt, tehát még úgy is simán megnyerhettem volna a futamot, hogy ő elment mellettem a rajt után. Persze próbáltam volna Tarquinit visszaelőzni, de az időmérőkön is látszódott, hogy annyira azonos tempóra voltunk képesek, hogy hibáznia kellett volna ahhoz, hogy legyen erre esélyem.
Ugyan a futamgyőzelem elmaradt, de az előzetes várakozásaimat túlteljesítettem: megnyertem az időmérőt, dobogóra álltam és a megszerzett pontok tekintetében a legjobb hyundaios lettem hazai pályán. Erről a hétvégéről azonban a legjobban az maradt meg, hogy
még este 9-10 körül, a már besötétedett Hungaroringen is vártak rám a szurkolók, hogy pár szót váltsunk, és közös képeket készítsünk. Leírhatatlanul felemelő és megtisztelő ez az odafigyelés, aminek köszönhetően hiába egyre nagyobb a nyomás rajtam, évről évre semmit sem kopik bennem az érzés, hogy milyen jó itthon versenyezni.
Túl régen volt már a legutóbbi hungaroringi hétvége, azóta sok nehéz pillanattal kellett megküzdenem a pályán, és most elképesztően kellett, hogy újra testközelből tapasztaljam meg a szurkolók szeretetét. Feltankoltam belőle önbizalomból és pozitív energiából, úgyhogy bizakodva várom a szezon folytatását a Slovakia Ringen, ahol már a WTCR súlykompenzációs rendszere is elindul majd, amitől azt várom, hogy a Hyundai újra versenyképes lesz erőből is.


"
692,sport,"Eddig két magyar játékos húzhatta magára az Ajax mezét. Először Varga Zoltán, aki az 1970-es években játszott ott egy szezont, a következő, és máig utolsó magyar játékos Fischer Pál volt, akit 1989 nyarán igazoltak le a Ferencvárostól.
A holland foci erejéről elég csak annyi, hogy 1988-ban megnyerték az Európa-bajnokságot.
Leo Beenhakker, az Ajax akkori edzője személyesen érkezett Budapestre, hogy Fischer megvásárlásáról tárgyaljon. A svéd válogatott csatár, Stefan Pettersson megsérült, az ő pótlására kerestek embert.
Fischer bemutatkozása nagyszerűen sikerült, első meccse a Den Haag ellen volt, ahol azonnal gólt lőtt.
Ahogy a következőn, a Vitesse ellen is eredményes volt, figyelemre méltó a súlypontemelkedése és a csúsztatása. Élete legszebb góljának nevezte ezt.
A Haarlem elleni bajnokin pedig duplázott. Ahogy rávitte a kapusra a labdát, pontosan tudni lehetett, mi következik, és meg is oldotta. 
1989. október 22-én játszották a holland foci klasszikusát, az Ajax–Feyenoord rangadót, ahol három magyar játékos is egyszerre a pályán volt. Róth Antal és Kiprich József is kezdő volt a Feyenoordban, míg Fischer az Ajaxban. A találkozó 1-1-re végződött.
Fischer 15 holland bajnokin játszott, ezeken 7 gólt szerzett.
Úgy sokkal szebben néz ki, hogy az első 8 meccsen érte el 7 gólját.
Az Ajax a szezon végén megnyerte a bajnokságot, így Fischer is holland bajnok lett. Amszterdamban olyan csapattársai voltak, mint Danny Blind, a De Boer testvérek és Dennis Bergkamp. Ők később mind klubvezetői tisztségeket töltöttek be az Ajaxnál.
Pettersson felépülése után visszavette a helyét a csapatban, Leo Beenhakker neki, valamint Roynak adott bizalmat.

A Képes Sport így írt róla 1990-ben: 

Lelkileg is feladta a harcot, egyre inkább elvesztette a kedvét, elkényelmesedett, s amikor a legnagyobb szükség lett volna arra, hogy bizonyítson, erre már nem volt képes. Mondhatni, a csak azért is megmutatom mentalitás hiányzott belőle.

 Nem ment többet külföldre, 2008-ban azt nyilatkozta a Nemzeti Sportnak, volt egy földmunkákkal foglalkozó cége, abból élt. A Ferencváros utánpótlásedzője ma. 
"
694,sport,"2020-ban visszatérhet a Forma-1 Hollandiába, legalábbis az Autosport értesülései szerint megszületett az egyezség a zandvoorti versenypálya üzemeltetői és a Forma-1 között arról, hogy jövőre, 1985 után újra legyen Holland Nagydíj. A lap informátora szerint szerint a szerződést ugyan még nem írták alá a felek, de már csak az utolsó részleteket pontosítják.
A Holland GP visszatéréséről hónapok óta pletykált főleg a holland sajtó, de most már úgy tűnik, tényleg küszöbön a bejelentés. Olyannyira, hogy már a futam helye is megvan a naptárban,
a mostani versenyhelyszínek közül Barcelona esne ki, így Monaco elé, első európai futamként kerülhetne be a 2020-as naptárba Zandvoort.
A hollandiai helyszínen komoly felújítások kellenek, hogy visszatérhessen az F1, ám úgy tudni, amint hivatalossá válik a megállapodás, el is kezdődnek a munkálatok a pályán, ahol az elmúlt években túraautós futamokat rendeztek, megfordult itt a DTM és a túraautó-világkupa is.
Amikor utoljára 1985-ben itt rendezték a Holland Nagydíjat, még egészen más volt a pálya vonalvezetése, akkor 4 252 méter volt egy kör, sokkal kevesebb kanyarral, mint a mostani 4 307 méteres pályán.
Barcelona négy versenyszín egyike, aminek még nincs szerződése a 2020-as szezonra (illetve tovább) – Mexikóváros és Hockenheim egyelőre küzd a hosszabbításért, Monza pedig hivatalosan kedden hosszabbított 2024-ig, korábban pedig az is felbukkant a sajtóban, hogy Silverstone is leszerződött újabb 3 évre, ám ezt a brit pálya képviselői gyorsan cáfolták, bár valószínű, hogy csak a megállapodás előtti bejelentést akarták elkerülni, és náluk is már csak pár részlet hiányozhat az aláíráshoz.
Amennyiben a brit, német, olasz és mexikói helyszínnek is sikerül megállapodnia a Liberty Mediával, 2020-ban rekordot jelentő 22 futamból állhat a szezon."
695,sport,"Akár 30 millió euró is lehet Szoboszlai Dominik, a Red Bull Salzburg játékosának ára, írja az osztrák Laola1 olasz lapértesülések alapján – ez duplán indokolja, miért hosszabbított nemrég szerződést a salzburgi csapat a felnőtt válogatottban is bemutatkozó 18 éves középpályással.
A Laola1 által idézett calcionapoli24.it szerint a Napoli a legújabb csapat, ami elkezdte közelről figyelni a támadó középpályást, aki kapcsán korábban már a Bayern Münchent, a Juventust, illetve több más csapatot is emlegettek.
„Napoli? Normális dolog, hogy a legnagyobb csapatok is érdeklődnek Dominik iránt, aki az egyik legnagyobb tehetség most az európai labdarúgásban, ám egyelőre csak a Salzburgra koncentrálunk, korai lenne még bármi másról beszélni” – kommentálta a Szoboszlait képviselő EM Sports Consulting a Laola1 megkeresésére a Napoli-pletykát.
A Napoli stábjának, élén a vezetőedző Carlo Ancelottival remek lehetősége volt megfigyelni Szoboszlait, hiszen az Európa Liga nyolcaddöntőjében egymás ellen játszott a két csapat, végül a Napoli ment tovább 4-3-as összesítéssel. A visszavágón Szoboszlai gólpasszából jött a Salzburg első gólja.
A 30 millió euróval Szoboszlai messze a legdrágábban eladott magyar futballista lenne, több mint másfélszer annyiért kelne el, mint az eddig rekorder Dzsudzsák Balázs, akiért 2012-ben 19 millió eurót fizetett a Dinamo Moszkva."
696,sport,"A Tottenham Hotspur-edző Mauricio Pochettino sportszerűtlen előnyről beszélt a keddi, Ajax Amsterdam elleni BL-elődöntő odavágó előtt, azt kifogásolta, hogy a hollandok sokkal többet pihenhettek náluk. A Spurs szombat kora délután játszott, az Ajax BL-menetelése miatt a teljes holland bajnoki fordulót elhalasztották, így ők múlt kedden léptek pályára legutóbb.
Erik Ten Hag Ajax-edző hétfő este, a BL-mérkőzést felvezető sajtótájékoztatójukon replikázott kollégájának.
Mi 10 millió eurót kapunk, hogy a holland első osztályban játsszunk, ők sokkal de sokkal több milliót a Premier League-ért. Ez nem unfair? Mindig mások a körülmények, mindenki más körülmények közül jön. Együtt kell ezekkel élned. Mi ezt tesszük.
A PL-ben a kieső csapatok is megkapnak legalább 40 millió eurót egy szezonra a méregdrágán értékesített tévés jogdíjak miatt, a Spurs harmadik a tabellán jelenleg, meglepő lenne, ha a top4-ból kiesne, így csúcsközeli bevételre számíthat.
Ten Hag arról is beszélt, hogy nekik a BL második selejtezőkörében kellett bekapcsolódniuk a sorozatba, már júliusban játszottak, három ellenfelet is ki kellett ütniük oda-visszavágós párharcokon, míg eljutottak a főtábláig. 
A holland edző szerint eddigi sikereikben kulcsszerepük van a nyáron épp a Premier League-ből szerződtetett játékosaiknak, a csatár Dusan Tadicot és a védő/védekező középpályás Daley Blindet dicsérte, elárulta, tudatosan akarta és építette be őket a csapatba.
""Jó kis fiatal csapatunk volt, de tapasztalat nélkül. Szándékosan igazoltunk a Premier League-ből, hogy rutint és tudást hozzanak.""
Az Ajax a BL meglepetése, a 16 között kiverte a Real Madridot, a 8 között a Juventust. A Spurs simán elbánt a Borussia Dortmunddal, drámai meccsen aztán a ManCityt verte ki. Keddi mérkőzésük este 9-kor kezdődik."
697,sport,"9,98 másodperces idővel a 18 éves Matthew Bolingé lett a hétvégén minden idők legjobb középiskolai 100 méteres futása, a rekordot viszont nem hitelesítették, mert a megengedettnél jóval erősebb, 6 méter/másodperces hátszél segítette a futót. Ezzel viszont csak a hivatalos címet bukta, ezentúl a 9,98-as idő minden idők legjobbja középiskolai szinten.
New PR and 100m high school record all conditions, 9.98 #AMDG pic.twitter.com/bLAekQnx0z
A texasi Houston Strake Jesuit tanulójának eredményét csak növeli, hogy a hétvégi versenyen távolugrásban, illetve a 4x100-as és a 4x400-as váltóval is nyert, mindezt úgy, hogy a mostani tanévben kezdett el versenyezni. Emellett 100-on és 200-on is vezeti az országos rangsort.
Boling hétvégi futásáig Trayvon Bromell 2013-as – szintén erős hátszeles – 9,99 másodperces ideje volt a legjobb, míg a hivatalos országos csúcs 10,00 másodperc.
(Index/MTI)"
698,sport,"Februárban derült ki, hogy a csőd fenyegeti a legsikeresebb norvég kézilabdaklubot, a 19-szeres bajnok és 17-szeres kupagyőztes Larvikot. A nehéz pénzügyi helyzetbe került csapatnál a vezetőség akkor azt a döntést hozta meg, hogy minden felnőtt játékos szerződését felbontják, a felmondási idő pedig április 30-án, közvetlenül a bajnoki döntő előtt jár le.
A felnőtt keretből pedig egy játékos sem döntött úgy, hogy fizetés nélkül vállalná a játékot, ami azt jelenti, hogy a május 1-i és 3-i Vipers elleni bajnoki döntőkön legjobb esetben is csak a tartalékcsapat és az U18-as csapat játékosaival tudnak majd kiállni, írja a dán Tv2-re hivatkozva a Nemzeti Sport.
„A klub felkérte a játékosokat, hogy játsszanak a hátralévő mérkőzéseken, de el kell fogadnunk, hogy a szerződések április 30-án lejárnak. A Vipers ellen a harmadosztályba (2. divisjon) frissen feljutott Larvik Turn & IF, illetve az U18-as csapat játékosai lépnek pályára” – áll a Larvik által kiadott közleményben."
699,sport,"Nehezen viselte Neymar, hogy szombaton csapata, a Paris Saint-Germain 2-0-s előnyről elbukta a francia kupadöntőt, amit végül tizenegyesekkel nyert meg a Rennes, és amikor a díjátadó felé haladva a nézőtérről egy szurkoló beszólt neki, elborult az agya, és megütötte a nézőt. A néző több videofelvétel alapján azt kiabálta Neymarnak, hogy tanuljon meg játszani.
Az esetért a francia futballszövetség akár nyolc mérkőzésre is eltilthatja a brazilt, attól függően, hogy milyen vétségnek veszik Neymar ütését. Amennyiben mérkőzés utáni, bármely játékos, edző, segítő, játékvezető vagy néző elleni incidensnek ítélik az esetet, akkor maximum öt meccset kaphat, ami csökkenhet is, ha provokációnak minősítik a szurkoló beszólását.
Amennyiben viszont durvaságnak, illetve sérülés nélküli, vagy sérülést okozó verekedésnek minősítik Neymar tettét, akár nyolc mérkőzésre is eltilthatják.
Mindezt azok után, hogy nemrég az UEFA három meccsre kaszálta el a brazilt, aki a bírókat szidta Instagramon.
Neymar tettét egyébként a PSG vezetőedzője, Thomas Tuchel is elítélte. A német azt mondta, hogy hasonlót semmi körülmény között nem tehet egy játékos. „Nehéz egy vereség után felmenni a lépcsőn, nekem is, másoknak is, de ezt el kell fogadni. Ha kikapunk, tiszteletet kell mutatni. Nem kezdhet verekedni az ember egy szurkolóval.”"
700,sport,"A Denver Nuggets győzelemmel indította a Portland Trail Blazers elleni párharcát az NBA rájátszásában, a Philadelphia 76ers pedig elvette az otthon kezdő Toronto Raptors pályaelőnyét, hiszen a második mérkőzésen 1-1-re tudtak egyenlíteni.
A Philadelphia ráadásul úgy tette mindezt, hogy az első negyed második felétől nem is engedték ki a kezükből a vezést, volt, hogy 19 ponttal vezettek, a végére pedig ha fogyott is az előnyükből, bajna nem kerültek. A 76ers legjobbja a 30 pontig és 11 lepattanóig jutó Jimmy Butler volt, rajta kívül egy philadelphiai játékos sem jutott 15 pont fölé, de nem is kellett óriási teljesítmény senkitől.
A másik főcsoportban a Denver a második félidőre tudta irányítása alá venni a mérkőzést, amiben nagy szerepe volt a center Nikola Jokic játékának, hiszen a szerb 37 pontot, 9 lepattanót és 6 asszisztot hozott össze. Utóbbiak között volt az is, amiből Gary Harris látványos kosarat szerzett – a palánk alatt látványos mozdulattal, eléggé megnyúlva húzta vissza a labdát a két pontért.

Eredmények, főcsoport-elődöntők
"
701,sport,"Hayley Carruthers befutója elég drámai lett a London Marathonon. A női mezőnyben 18. helyet szerző futó, annyira kikészült, hogy csak bekúszni tudott a célba. Sérülése és kimerültsége ellenére hétfőn már bement a munkahelyére, rákbetegekért dolgozik. 
Carruthers vasárnap 2 óra 33 perc 59 másodperccel egyéni rekordot futott a 42,195 kilométeres távon. A futót az elején elvitte a hév, a táv második felében már a túlélésért küzdött. A mozgása egyre darabosabb lett, a célegyenesbe fordulva is alig tudott talpon maradni. Végül el is esett. Az utolsó métereket már négykézláb tette meg. 
„Elkezdtem számolni a lépéseimet, és elvesztettem a fejem. Azt hiszem, a látásomat is elvesztettem az egyik szememre. Nem tudtam emelni a lábaimat, és egyáltalán nem tudtam mozogni, dermesztő volt"" – nyilatkozta a BBC-nek. 
Azt mondta, hogy a verseny izgalma, és hogy az elit mezőnyben futhat, felülírt mindent, nem tudta kontrollálni magát, túl gyorsan kezdett. Azt mondta, 32 kilométernél nem hitte volna, hogy még le tud futni tíz kilométert. 
A végén már csak négykézláb tudott haladni, ahogy beért, hordágyon vitték el. Már vasárnap azt mondta, hogy hétfőn bemegy az NHS birminghami kórházába, mert onnan nem szokás hiányozni. Így is tett, posztolt is egy fotót erről a Twitteren. Carruthers radiológusként a dolgozik, rákbetegek a páciensei.
Hayley mögött nincs nagy futómúlt. A 26 éves nő, három éve kezdett el rendszeresen edzeni, előtte még futócipője sem volt. Ahhoz képest elég jól áll, mostani egyéni csúcsa alapján reménykedhet, hogy a közeli jövőben meg tudja futni valamelyik világverseny kvalifikációs idejét.
(via Telegraph, Independent)"
702,sport,"
Most már bő húsz év telt el, mióta ön visszavonult (1997), hogyan változott meg a futball ebben az időszakban?

Bejött a közösségi média, az internetes dolgok, ezek a futballistákra is hatással vannak. Kisebb a kapcsolatuk a játékosoknak a külvilággal, kevesebb a személyes kötődés. Valamennyire eltávolodtak a játékosok a realitástól. A pályán viszont sokkal felkészültebbek a maiak. Az előkészületek aprólékosabbak, mindenki tud mindenkiről mindent, mindenki ismer mindenkit, de most is csak a minőségi futballisták döntenek. És a lényeg persze továbbra is a szórakoztatás.

A 80-as 90-es években középhátvédként igen nehéz ellenfelekkel találkozott, ráadásul az olasz klubcsapatok is ebben a periódusban törtek előre. Ki volt a legjobb csatár a pályán?

Az én időmben fantasztikus támadók jöttek hétről hétre, meccsről meccsre jobbakkal kerültem szembe. Maradona, Altobelli, Paolo Rossi, Batistuta, Völler, Platini, kivételesen nagy bajnokok, nagyon magasan volt a mérce, szóval nem volt könnyű dolgom. Aztán volt Del Piero, Inzaghi, Vieri, ők is különleges támadók. Most még mindig Quagliarella vezeti a góllövőlistát, aki nem éppen fiatal, szóval ezen a poszton visszaestünk, de bízunk benne, hogy hamarosan kitermelünk egy újabb nagy generációt.

Védőkben akkor is, ma is elitjátékosokat gyártott az olasz futball, ki volt a kedvenc társa középhátvédként?

Védőkkel már csak a mentalitásunk miatt is mindig jól álltunk, ez benne van a kultúránkban, a védekezés. A mellettem lévőkkel nagy sort alkottunk hosszú éveken át, Maldini, Costacurta, Tassotti a Milannál, Bergomi, Scirea, Gentile, Cabrini a válogatottnál, mi írtuk az olasz futball történetét.

Manapság kit tart az utódjának?

A posztomon a maiak közül elég jól áll a Real Madrid (S. Ramos, Varane) és a Barcelona (Piqué), illetve a Liverpool Van Dijkkal, de az Interben (Skriniar) és az Ajaxban (De Ligt) is nagyon jó emberek vannak középhátvédben. Fiatalok de nagyon erősek.

Kiváló edzőkkel dolgozhatott együtt, Bearzot, Vicini, Sacchi, Capello, ki tud emelni egyet közülük?

A mi futballunk történetében szerintem Sacchi volt a leginnovatívabb, aki valami újat hozott a játékba, a felkészülésbe, az edzésekbe. Ő alapozta meg sokunk hosszú karrierjét.

Marco Rossi, a magyar válogatott szövetségi kapitánya is olasz. Mi a véleménye róla?

Marco Rossi nagyon jó szakembernek tartom, de közelebbről nem ismerem. Szerintem jó kézben van nála a válogatottjuk.

Ezen kívül tud valamit az elmúlt évek magyar futballjáról?

90-91-ben játszottam Magyarország ellen két Eb-selejtezőn, nem voltak könnyű meccsek (1-1 és 3-1), de az utóbbi évekből nem sokat tudok.

Volt vb-3., vb-2. és világbajnok is, de utóbbinál, 1982-ben egy percet sem játszott a tornán, hogy élte ezt meg?

Nagyon jó tapasztalat volt, hogy annak a közösségnek a tagja lehettem, még ha nem is játszottam. Nagyon fiatalon kerültem be, és nagyon kellett a beérésemhez. És természetesen óriási élmény is volt.

Egész karrierjét a Milanban töltötte, de a klub jó ideje árnyéka önmagának, hogy éli ezt meg?

Igen, a Milannal nem vagyunk a legjobb periódusban, átmeneti időket élünk. De vannak céljaink, a lényeg most, hogy visszakerüljünk a Bajnokok Ligájába. Harcban is vagyunk ezért, remélem, hogy egy nagy hajrával odaérhetünk.

Gattuso a Milan edzője, ő a megfelelő ember a feladatra?

Nem tudom, volt egy jó időszaka, de aztán jöttek a nehézségek. De még nincs vége a szezonnak. Ha befejeződik, a klub majd meghozza a döntést róla.

A Juventus nyolcadik éve bajnok Olaszországban, mikor szakad meg a sorozat?

Ügyesek voltak az utóbbi években, jól költöttek, nagy játékosokat igazoltak, saját stadiont építettek. Csak remélni lehet, hogy beérik őket a többiek, mert szükség van egy versenyképes, többesélyes olasz bajnokságra. Az európai kupákban enélkül nem javulhatunk fel.
Szül.: 1960.05.08.
Posztja: középhátvéd
Klubja: AC Milan (1977-1997, 719 meccs)
Olasz válogatott: 81 meccs, 1 gól
Világbajnok: 1982; vb-2., 1994; vb-3., 1990
BEK/BL-győztes: 1989, 1990, 1994
Olasz bajnok: 1979, 1988, 1992, 1993, 1994, 1996
Aranylabda-2.: 1989

Igen, a Bajnokok Ligáját a Juventus is képtelen megnyerni, miért?

A BL nem egyszerű, nagyon nehéz és különleges torna. A megfelelő pillanatban kell lenned a megfelelő formában és szerencsére is szükséged van. Kiélezett verseny, mindig ott van hat-hét klub, ami megnyerheti.

És ki nyeri idén?

Nem tudnám megmondani, de a Barca-Liverpool előrehozott döntő, aki ott továbbmegy, az lesz a favorit

Messi vagy Ronaldo?

Nagyon nehéz. 10 éve rugdossák folyamatosan a gólokat mindenféle módon. Hasonlóak is, de különbözőek is, képtelenség választani közülük."
703,sport,"A magyar hokiválogatott 5-1-es vereséget szenvedett Dél-Koreától a divízió I/A-s világbajnokság nyitómérkőzésén. A kazahsztáni Nurszultánban rendezett meccsen sokat hibázott Majoross Gergely csapata, ami csak egy harmadon át dominált. 
A meccs nagy koreai rohammal indult, de elég jól kijött belőle a magyar csapat. Bálizs Bence a kapuban rögtön bemutatott egy védést, majd kiállították a koreai Sint. Ezt az emberelőnyt nem sikerült kihasználni, elmaradtak a magyar lövések. Egy perccel később Hárit is kiküldték, de emberhátrányban is stabil volt Majoross csapata.
Az ötödik percben volt az első nagy magyar helyzet, a koreai kapu mögött egy letámadásból sikerült korongot szerezni, amit aztán Erdély Csanád ütött kapura. Csak a kapuvasat találta el, de azért megvideózták az esetet. 
A következő magyar emberelőnyben már jóval szervezettebb volt a támadójáték, sikerült nyomás alá helyezni az ellenfelet. Egymás után érkeztek a lövések a koreai kapura, a honosított kapus Matt Dalton azonban mindegyiket fogta. A meccset egyértelműen uralta a magyar csapat, Dél-Korea alig került kapu elé, nagyon pontatlanul játszott. 
A 15. percben mégis a koreaiak szereztek váratlanul vezetést, Sarauertől Sin Szangun szerzett korongot a félpályánál, aztán a kapuig korcsolyázott vele és egy csel után bevágta. 
Az egyenlítés szerencsére 45 másodperc alatt összejött. A következő magyar támadásnál Galló a kapu mögül tette vissza a korongot, bal oldalon érkező Hári pedig könnyű helyzetből lőtt kapuba.
A második harmadban Korea aktívabbá és támadóbbá vált, a ritmusváltásuk nem tűnt veszélyesnek, de váratlanul segítséget kaptak. A magyar csapat kicsit körülményesen végezte el a sorcserét, amit Dalton kapus ismert fel, már indított is, An Dzsinhuj szabad utat kapott, elrontott cselekkel együtt is be tudta kotorni a korongot. 
Ezúttal elmaradt az egyenlítés, sőt a harmad felénél már kétgólos előnybe került Korea. Kevin Wehrs 2 plusz 10 perces büntetés kaput, mert a magyar kapu előtt fejjel a palánknak lökte az egyik koreait. Két percre Nagy Krisztiánt is kiültették. Az emberelőnyt gyorsan kihasználták, Kim Szangvuké volt a harmadik gól.
A magyar csapat ezután ismét dominálni tudott a játékban, a párharcai többségét megnyerte, és elég sok helyzetet ki tudott dolgozni. Magosi előtt volt is volt nagy lehetőség, majd Erdély is próbálkozott messziről, a kipattanójára Hári még vetődött is, de nem tudta bekotorni a korongot, a harmad legvégén pedig Bartalis is veszélyeztetett. Korea azonban tartotta magát.
A harmadik harmad is ijesztően kezdődött, Hári egyből korongot vesztett, Sin egyedül vihette Bálizsra, de kihagyta a ziccerét. A magyar válogatottnak kockáztatni kellett, bátrabban is támadott, ezzel viszont a védekezése is sebezhetőbbé vált. A gyakran cserélő Korea higgadt maradt, fegyelmezetten védekezett, és a letámadásuk is sikeres volt. 
A harmad közepén egy újabb csúnya hiba után lőtte meg Korea a negyedik gólját. A magyar csapat védekező harmadban vesztett korongot, majd három támadó jutott egy védőre. Ezek után könnyű volt kijátszani, Kim Kiszung ütötte be végül. Egy perc sem telt el, és elúszott a meccs. Kim Szangvuk játszotta át a védelmet, majd fonákkal vágta a korongot a bal felső sarokba, ezzel lett 5-1.
A magyar csapat még emberelőnyös helyzetből próbálkozhatott, de kompakt maradt a koreai védelem, nem sikerült kimozgatni. Három perccel a vége előtt egy emberelőnyből a koreai kapuba is került a korong, de Nagy rugómozdulata miatt nem adták meg a találatot. 
Ezután már nem volt igazi helyzete a csapatnak, a végig taktikusan játszó Korea sem hibázott. 

„Voltak jó időszakjaink és nagyon rosszak is a meccsen. Amikor már jött a nagy hibák, nem volt esélyünk visszajönni a meccsbe. Ez is egy olyan világbajnokság, amely öt meccsből áll, négy még hátra van, igyekszünk javítani"" - mondta a meccs utáni sajtótájékoztatón a láthatóan szomorú Majoross Gergely. 

A válogatott következő mérkőzését kedden 15:30-kor játssza Fehéroroszország ellen. A mérkőzést a Sport1 Tv adja élőben, de az Index online közvetítését is olvashatja majd. 
 Eredmény, 1. forduló:  Koreai Köztársaság-Magyarország 5-1 (1-1, 2-0, 2-0) gól: Sin Sz. V. (16.), An (22.), Kim Sz. V. (29., 50.), Kim K. Sz. (49.), illetve Hári (16.)"
704,sport,"Marco Reus, a Borussia Dortmund labdarúgócsapatának kapitányát két, míg társa, Marius Wolf három mérkőzésre szóló eltiltást kapott, írja az MTI.
A két játékost szombaton állították ki: a Dortmund a Bundesliga 31. fordulójában 4-2-re veszítette el a Ruhr-vidéki rangadót a vendég Schalkéval szemben. Reus a 60. percben 1-2-nél, Wolf a 65. percben már 1-3-nál kapott azonnali piros lapot.
A német bajnokságból még három forduló maradt hátra, a tabellán második helyen álló dortmundiak hátránya két pont az első Bayern Münchennel szemben.
A két játékos közül különösen Reus hiányozhat nagyon, hiszen a csapat kapitánya a bajnokságban 26 mérkőzésen 16 gólt lőtt és adott nyolc gólpasszt.

Tabella:
"
705,sport,"Megvédte címét és története során ötödször lett bajnok a Kazincbarcika férfi röplabdacsapata, miután hétfőn a döntő negyedik mérkőzésén harmadszor is legyőzte a Pénzügyőrt, írja az MTI.
A negyedik meccs első szettjében végig kiélezett küzdelmet folytatott a két csapat, az ellenfelénél - és önmagához képest is - valamivel többet hibázó vendégek négy játszmalabdát hárítottak, mielőtt kihasználták volna az első sajátjukat a játszma lezárására. A második szettben nagy fordulat történt: a korábban a Vasas női csapatával négyszeres bajnok Jókay Zoltán vezette Pénzügyőr hatékony szervákkal és remek blokkokkal hamar elhúzott, előnyét pedig a játszma végéig folyamatosan növelve egyenlített.
A harmadik szettben leginkább jó nyitásaiknak köszönhetően a barcikaiak irányították a játékot, soraikban a korábbi válogatott Németh Szabolcs remekelt. A hazaiak nem találták a vendégszervák és az egyre magabiztosabb barcikai blokkok ellenszerét, így 80 perc után egy szettre került a címvédéstől a szlovák Marek Kardos csapata.
A negyedik játszma az elsőhöz hasonló szoros küzdelmet hozott, amelyben egyik csapat sem tudott három pontnál nagyobb különbséggel meglépni. A kiélezett - szóváltásoktól sem mentes - végjátékban a hazaiak két mérkőzéslabdát hárítottak, mielőtt a második szettlabdájukat kihasználva újból egyenlítettek.
A rövidített játékrészben Németh ászaival vett villámrajtot a címvédő (0-4). A Pénzügyőr küzdött ugyan, de az ismét remekül működő barcikai sánccal szemben tehetetlenek voltak a hazaiak. A borsodiak így a 135 perces csata végén, egy hosszúra szálló hazai nyitást követően ünnepelhették újabb aranyérmüket.
A Kazincbarcika ezt megelőzően 2003-ban, 2004-ben, 2006-ban és tavaly lett bajnok.
A Pénzügyőr ezzel megismételte 2017-es teljesítményét, és másodszor lett ezüstérmes a bajnokságban, valamint a Magyar Kupában is.

Eredmény, döntő, 4. mérkőzés:


LV Sport Pénzügyőr SE-Vegyész RC Kazincbarcika 2-3 (-27, 14, -16, 26, -9)

A párharc végeredménye: 3-1 a Kazincbarcika javára.
korábban, a 3. helyért, 4. mérkőzés:"
706,sport,"A Real Salt Lake védője, Nedum Onuoha azt állítja, hogy Zlatan Ibrahimovic meccs közben megfenyegette, hogy sérülést okoz neki. A mérkőzés után nem is fogadta bocsánatkérését.
Az amerikai futballbajnokságban, az MLS-ben a Salt Lake az LA Galaxyvel játszott. A csatár Ibrahimovic többször találkozott a védő Onuohával. A páros kétszer össze is balhézott, mielőtt a 78. percben Ibrahimovic gólt szerzett. 
A svéd csatár először a 60. percben durváskodott, a Salt Lake védőjét a nyakánál fogva rántotta le a földre. Onuoha azt állítja, hogy később pedig a fejtetőjére ütött az ellenfele. Ezután jött a fenyegetést Ibrahimovictól. „Tudod mit? Sérülést fogok neked okozni. Rajtad lesz. Csak figyelj, van még elég idő, rajtad leszek"" – mondta a csatár Onuoha szerint. A gólja után pedig ezt mondta: „Ne akadj össze velem, ne akadj össze velem.""

A meccs után Ibrahimovic átment a Real öltözőjéhez elnézést kérni. Megkérdezte a védőt, hogy lenyugodott-e. Onuoha nem fogadta a bocsánatkérését, mert szerinte a svéd ekkor is arrogánsan viselkedett. 


(via BBC)
"
707,sport,"A magyar jégkorong-válogatott hétfőn súlyos vereséget szenvedett Dél-Koreától a Kazahsztánban zajló divízió I/A csoportos világbajnokságon. Bár az ázsiai csapat volt az egyik, aki visszaesett az elitből, az első harminc perc játéka után egészen másképp gondoltuk, hogy ez lesz a vége.
Aztán durva védelmi hibák után, a védőharmadban eladott korongok, legutolsóként elcsúszó játékosok, és természetesen a kontrákat most kifogástalan játszó dél-koreai csatárok hozták a vesztünket. Közülük is kiemelkedett a 2 gólig és 2 gólpasszig jutó Kim Szangvuk, és a szintén négy ponttal (1+3) záró Ahn Dzsinhuj.
„Tavaly komoly tapasztalatokat szereztünk az A csoportban. Idén sok új, és fiatal játékos érkezett, de remekül illeszkedtek be” – mondta a meccs után a négypontos Kim. Tény, hogy a meccs első felében inkább a magyar csapat dominált, de aztán a szerencsétlen gólok teljesen összeroppantották a mieinket, már nem tudtak felállni. Hiába lett a kapura lövések aránya 37-28 ide, túl sok elemi hibát vétett a válogatott.
„Egy kemény meccs volt, mert az elején mi domináltunk, de aztán feljavultak, életveszélyes kontrákat vezettek. Biztosan ki fogjuk elemezni videón a hibáinkat és jobban fel tudunk majd készülni a következő meccsre” – értékelte a találkozót Szirányi Bence.
Minél gyorsabban el kell felejteni ezt a találkozót, mert hét nap alatt öt fontos meccs van, és gyorsan reagálni kell az új feladatokra, hogy a hibákon minél előbb túl lehessen lépni. Ezt fejtegette a beteg Jarmo Tolvanent helyettesítő Majoross Gergely kapitány is, a nurszultáni meccs utáni sajtótájékoztatón. Kedden ott is lesz a következő feladat, a fehérorosz válogatott ellen. A csapat a nyitókörben legyőzte az újonc Litvániát.
A tavalyi feljutó már a 9. percben 2-0-ra vezetett, és betalált a 40 éves Dainius Zubrus is, akinek bár 2016 óta nincs csapata, tavaly is segítette hazája legjobbjait. Zubrus összesen 20 szezont és 1293 meccset húzott le az NHL-ben, 1996-ban, az első kör 15. helyén draftolta a Philadelphia.
Aztán a fehérorosz csapat magához tért, még az első harmadban megfordította a meccset, de a végén, 4-3-nál a litvánok lehozták a kapust, és nagyon meleg másfél perc után lett meg a győzelem. A keretükben fiatal és rutinos játékosok is megtalálhatók, bár első ránézésre ők sem tűntek verhetetlennek. Ezzel együtt is, edzőjük, Andrej Szidorenko úgy kalkulált, hogy az első két meccsen hat pontot gyűjtenek be, azaz verik a litvánokat és a magyarokat is. Ebből egyet már behúztak. 
Nyolc 25 év alatti hokis van a fehérorosz keretben. Korábban szinte csak a KHL-es Dinamo Minszkre épült, ebben a csapatban csak hat olyan játékos van (Geoff Platt lesz ősztől a hetedik), aki az orosz bajnokságban, az alapszakaszban a konferenciája utolsó előtti helyén végzett csapatban hokizik. Kilencen a hazai bajnokságban játszanak, ketten az amerikai második vonalban (AHL), illetve juniorligában (OHL), a kapus Dmitri Milcsakov a cseh bajnokságban véd.
Két honosított játékosuk van, az AHL-ig jutó amerikai Nick Bailen, illetve szintén az AHL-ben majdnem 200 meccsig jutó Geoff Platt, aki a litvánok ellen is eredményes volt. Akad olyan is a keretben, aki még ott volt a 2016-os, szentpétervári vb-n, amikor a mieink 5-2-re nyerni tudtak. Azóta tavaly volt egy nemzetközi torna, ahol viszont súlyos, 8-1-es vereséget szenvedett Magyarország. A fehéroroszok a felkészülés során kétszer simán kikaptak az orosz B válogatottól, majd a végén megverték a kazahokat 5-4-re.
Az egyik helyszínen tartózkodó fehérorosz újságíró arról beszélt, hogy Gennadij Szavilov, a szövetség elnöke a meccs után nyilvánosan kritizálta a csapatot. Bár elismerte, első meccset megnyerni mindig nagyon jó dolog, de hidegzuhany volt a gyorsan bekapott két gól. Ők is tudják, hogy ez minden idők legnehezebb második vonalú vb-je lesz, mégis mintha lebecsülték volna az ellenfelet.
Azt is kiemelte, hogy
kifejezetten gyenge volt a csapatmunka, és a támadások építésében is komoly problémák akadtak,
ezt pedig a fehérorosz válogatottal kapcsolatban az utóbbi időben egyre többen emlegetik. Bár volt olyan időszak is, amikor hosszú percekre zárták be a litvánokat a saját zónájukba, komoly lehetőség mégsem akadt. 
A házigazda is bemutatkozott a hétfői napon. Az elején úgy nézett ki, hogy nagy verést mérnek a sérülésektől megtizedelt Szlovénián. Az első negyedóra után már 3-0-ra vezettek. A második harmad végén feltámadtak a szlovénok és a fehérvári Anze Kuralt és a 35 éves David Rodman 81 másodperc alatt két gólt vágott. A szlovénok a végén lehozták a kapust, volt lehetőségük is, egyenlíteni már nem tudtak. Ezzel együtt is a gólkülönbség miatt az utolsó helyről várjuk a második napot. 
A világbajnokság második játéknapján csak két meccset rendeznek. Magyar idő szerint délben Dél-Korea–Szlovénia meccsel nyit a program, majd 15:30-tól következik a magyar-fehérorosz találkozó, ami azért sok mindenről dönthet.

A világbajnokság első játéknapjának eredményei

A csoport állása
Az első kettő feljut az A csoportos világbajnokságra, az utolsó kiesik a divízió I/B csoportba. A meccset a SportTV is közvetíti és az Index is szöveges online-nal jelentkezik."
708,sport,"Az NFL-ben ritkán határoznak meg korszakot rúgójátékosok, a lengyel Sebastian Janikowskinak viszont maximálisan sikerült ez, sőt, már az NFL előtt is tett arról, hogy később legendaként beszéljenek róla. Egyetemi játékos korában megteltek a lelátók, hogy a bemelegítését nézhessék, az NFL-be sokkot okozva került, és most, 19 idénnyel később sokszorosan történelmet írva távozik, hogy végre pihenhessen.
Az 1978-ban a délnyugat-lengyelországi Wałbrzychban született Sebastian Janikowski sosem számított átlagos jelenségnek. 185 centije mellé társuló 118 kilójával a lengyel amerikaifutballista inkább néz ki linebackernek, mint rúgójátékosnak, pedig utóbbi poszton játszva lett legenda.
Fiatal korában profi labdarúgó apját követve Janikowski is a futballal ismerkedett, U17-es válogatottságig is jutott, ám végül egy nagy kanyarral mégis az amerikaifutball mellett kötött ki – apja az 1980-as években Amerikába ment, hogy megpróbálja újraindítani karrierjét, ám az új sikerek helyett csak tönkrement a házassága.
            
Amikor Henryk Janikowski újranősült Amerikában, fia legálisan követhette az országba. Eleinte Floridában is focizott, majd egy edző meggyőzte őt és családját, hogy a lakóhelyüktől pár városra található Daytona Beach egyik iskolájában, a Seabreeze középiskola csapatában folytassa a játékot. Itt vették rá, hogy a futball mellett az amerikaifocival is próbálkozzon meg, Janikowski pedig gyorsan a csapat első számú rúgójátékosa lett, és hamar feltűnt mindenkinek, hogy fiatal kora ellenére játszi könnyedséggel rúgja be az 50 yardnál hosszabb mezőnygólokat is – egy 60 yardos rúgással Florida állam harmadik leghosszabb mezőnygólja is az övé lett középiskolai szinten. Sőt, edzésen állítólag 82 yardról is eredményes volt.
Utóbbi igazolása nélkül is látszott, hogy sztár lehet, a USA Todaynél bekerült az 1996-os év csapatába, a legjobb egyetemek pedig sorban álltak érte, Janikowski pedig végül a nem túl távoli Florida State-et választotta. Már ekkoriban is kopaszon játszott, ezzel emlékezik egy buszbalesetben meghalt lengyel U17-es válogatott játékostársára.
Janikowski három szezon alatt 324 pontot rúgott össze a csapatban – ez mai napig a hatodik legtöbb az FSU-nál –, 1998-ban és 1999-ben pedig őt választották az ország legjobb rúgójátékosának, ezzel máig ő az egyetlen, aki kétszer is elnyerte, ráadásul sorban két évben a Lou Groza-díjat.
A számoknál fontosabb, hogy a nehezen kiejthető lengyel neve miatt itt ragadt rá a keresztnevére utaló Seabass (fekete tengeri sügér) becenév, és hogy itt váltak látványossággá a mérkőzés előtti bemelegítései, illetve a kirúgásai, merthogy azokat is simán átrúgta az ellenfél kapuján, így bár pontot nem kaptak érte, de a Doak Campbell stadionban rendszeresen a mezőnygólokat kísérő animációt játszották le a kirúgásoknál is.
Az 1999-es szezon végén egyetemi bajnoki címet ünnepelhetett a Florida State-tel, Janikowski pedig nem sokkal a döntő előtt közölte, hogy a negyedik egyetemi évét kihagyva inkább profi lesz, hogy a leendő fizetéséből Amerikába költöztethesse édesanyját.
A rekordok, látványos rúgások és sikerek mellett a balhék sem kerülték el, 1999-ben két kocsmai verekedésbe is belekeveredett, majd 2000-ben azt gondolta, hogy remek ötlet megkérdezni egy rendőrtől, mennyibe kerülne, hogy a rendbontásért letartóztatott barátját elengedjék. A vesztegetésért akár 5 évet is kaphatott volna, de ki is toloncolhatták volna az országból. Janikowski azzal védekezett, hogy a büntetés összege felől érdeklődött, amiért elengednék a barátját, a rendőr pedig ezt értette megvesztegetési kísérletnek – a lényeg persze az volt, hogy az ügy végén felmentették.
Nem maga Janikowski okozta a sokkot, hanem a 2000-es drafton őt kiválasztó Oakland Raiders, ami óriási meglepetésre az első kör 17. választásával vitte el a bivalyerős lábú lengyelt. Ezzel az NFL történetének harmadik rúgójátékosa lett, akit az első körben vittek el, és mostanáig a második legmagasabb helyen draftolt kicker – korábban 1978-ban Steve Little-t, illetve 1966-ban a magyar születésű Charlie Gogolakot (Gogolák Károlyt) vitték el az első körben, de az 1960-70-es években más rendszere is volt a draftnak.
2000-ben még az azóta meghalt Al Davis volt az Oakland (rövidesen már Las Vegas) Raiders tulajdonosa, és az irányítása alatt az történt, amit ő mondott, még ha az akarata szembe is ment minden logikával. Davis pedig 2000-ben úgy látta, hogy az 1999-es szezont 8-8-as mérleggel záró Raiders egy jó rúgójátékosra van csak attól, hogy bajnokesélyes legyen – ebben egyébként nem is járt messze az igazságtól, mind a nyolc 1999-es vereségük hét pontnál kisebb különbséggel jött, amin egy jó rúgójátékos sokat tud segíteni.
Janikowski NFL-pályafutása viszont nem indult jól. A draft után nem sokkal mentették fel a vesztegetési ügy alól, ám nyolc nappal később a barátaival együtt GHB-birtoklás (köznapi nevén Gina) miatt kapták el – az egyik lehetséges büntetés itt is börtön vagy deportálás volt, de az egy évvel későbbi ítélethirdetéskor ezt is megúszta. Talán ezek a balhék vezetek oda, hogy a 2003-as Super Bowl előtt arról kezdtek pletykálni, hogy egy rosszul sikerült herepiercing miatt terjedt ki egy fertőzés a lábára, ami miatt veszélybe került a játéka. Janikowski az egészet egyetlen mondattal rendezte le az újságíróknak:
Ha lenne ott egy piercing, tudnék róla.
A balhés viselkedése mellett további aggodalomra adott okot, hogy újoncként a 2000-es idényben meglehetősen pontatlanul tüzelt a bal lába, és csak a mezőnygól-kísérletek 68,8 százalékát váltotta pontokra. 2001-re összekapta magát, akkorra 82,1 százalékra javult a pontossága, a 2002-es szezon végén pedig Super Bowlba jutottak, ahol a Raiders Janikowski korai mezőnygóljával vezetett is a Tampa Bay Buccaneers ellen, ám végül 48-21-re kikaptak.
A formajavulás tovább is kitartott, a 2018-as szezonig összesen egyszer volt 70 százalék alatti rúgóhatékonysága, 2012-ben ráadásul 91,2 százalékos pontossággal zárt, pályafutása során pedig 80,4 százalékon állt meg, az NFL-ben töltött 19 szezonból 12-ben nem is hibázott extra pontot, de a 19 év alatt kihagyott 9 extra pont sem komoly veszteség.
A Pro Football Reference adatai szerint csak 20 játékos adott hozzá több értéket csapata teljesítményéhez a 2000-es drafton kiválasztott 254 játékos közül, mint Janikowski, megérte tehát az első körös befektetés.
A Lengyel Ágyúnak is nevezett Janikowski legfontosabb eszköze a pokolian erős lába volt. Övé az NFL-rekord a legtöbb 50 és 60 yard fölötti mezőnygólból is, előbbiből 58-at, utóbbiból 2-t értékesített, és összesen 8-szor próbáltattak meg vele 60 yardnál távolabbi rúgást, ami általában az elkeseredettséggel egyenlő.
Az egyik ilyen alkalom 2008-ban jött, amikor a Raiders akkori vezetőedzője, Lane Kiffin egy 76 yardos mezőnygólra küldte ki a lengyelt, hogy ezzel is jelezze a tulajdonos Al Davis felé, mennyire gyenge a csapat támadósora.
Kiffinnek ez volt az utolsó lépése Raiders-vezetőedzőként, Davis a meccs után egyből kirúgta, Janikowski viszont mozdíthatatlan volt a csapatból. Al Davis 2011-es halála másnapján Janikowski NFL-rekordot állított be azzal, hogy egy negyeden belül három 50 yardnál hosszabb mezőnygólt is bevágott. Ugyanabban az évben kicsivel korábban rekordot állított be egy 63 yardos rúgással – ez a csúcs 2013-ig állt, akkor Matt Prater egy 64 yardos mezőnygóllal átvette a vezetést a leghosszabb mezőnygólok között.
Nem is találta el annyira jól
– mondta a Raidersben sok éven át punterkedő, illetve Janikowski rúgásainál a labdát tartó Shane Lechler a 63 yardos rekordról 2011-ben. Jól, vagy nem jól találta el Janikowski, annyi erő mindig volt a labdában, hogy a kapuig elszálljon, sőt, általában jó pár méter is maradt a rúgásban.
A 2017-es, sérülés miatt teljes egészében kihagyott szezon végéig maradt a Raidersnél, tavaly már a Seattle Seahawksban játszott, és mint azt 2019. április 28-án bejelentette, ez volt az utolsó idénye a profik között. Visszavonulásakor azt is elmondta, hogy a 2003-ban elbukott Super Bowl mostanáig fájó emlék.
A Raidersben 1799 pontot hozott össze, ami több, mint kétszer annyi, mint a második helyezett 863 pontja, amivel örökre a történelem része lesz a még oaklandi csapatnál. 2007-ben majdnem megrúgta a mostani rekordot jelentő 64 yardos mezőnygólt, de a labda jobb kapufáról visszafelé pattant, így nem sikerült a kísérlete.
Az NFL utáni évekre is megvannak már a tervei a 41 éves lengyelnek: hivatásos taxisofőrnek áll, és három lányát furikázza majd iskolába, meg onnan haza, hogy végre több időt tölthessen a családjával.
19 éves pályafutása alatt 53,3 millió dollárt keresett az NFL-ben, ami a legnagyobb összkereset a rúgójátékosok esetében, 6 millióval több, mint a 45 évesen még az NFL-ben játszó Adam Vinatierié. Rekordja egy jó darabig megmarad még, mert a többi aktív rúgójátékosok közül a már 35 éves Stephen Gostkowski is csak 32,9 millió dollárnál jár, nagy tehát a lemaradás."
709,sport,"A vasárnapi Azerbajdzsáni Nagydíjon Valtteri Bottas nyert, ezzel a negyedik győzelmét szerezte meg a Mercedes az idényben. A nemzetközi sajtó unalmas és nyugodt bakui futamról, valamint a Mercedes egyeduralmáról írt, derül ki az MTI összeállításából.

Olaszország:

La Repubblica:„A bakui lett minden idők legnyugodtabb és legbékésebb futama, a Mercedes pedig sorozatban negyedik kettős sikerével világcsúcsot döntött. Ezúttal az a Bottas nyert, akitől bocsánatot kell kérnünk, amiért pincérnek és melósnak neveztük. Csak neki köszönhető, hogy Lewis Hamilton nem hagyott máris faképnél mindenkit, a finn megtanult keményen fellépni csapattársa ellen.""

Anglia:

The Telegraph:„Hamilton és Bottas centikre voltak a karamboltól, amikor szinte összeért a kerekük az első három körben. De ügyességüknek köszönhetően nem történt baj az unalmas bakui verseny elején, amikor tulajdonképpen minden eldőlt.""
The Guardian:„Baku drámai futamoknak adott otthont az elmúlt két évben, de ezúttal eseménytelenül teltek a körök. Úgy tűnik, a Mercedest idén sem lehet megállítani.""

Spanyolország:

Marca:„A Mercedes könnyedén és hibátlanul menetel az újabb bajnoki cím felé. Bottas idei második diadalát aratta, és ha csak egyetlen ponttal is, de újra a rangsor élére ugrott Hamilton elé.""
Mundo Deportivo:„A Forma-1 69 éves történetének legjobb szezonrajtja. Bottas új szerepben tűnt fel Ausztráliában, megszilárdította pozícióját Bakuban. A finn határozottan lépett fel az ötszörös világbajnok csapatkapitány ellen, akit erőteljes rajttal sikerült sakkban tartania."""
710,sport,"Fucsovics Márton bejutott a nyolcaddöntőbe a müncheni salakpályás tenisztornán, írja az MTI.
A nyolcadik helyen kiemelt magyar játékos - aki 35. a világranglistán - hétfőn Lorenzo Sonegóval csapott össze. Az ATP-rangsorban 69. olasz rivális a selejtezőből érkezett, de két hete a negyeddöntőig jutott Monte-Carlóban.
Harmadik meccsükön Sonego 3:1-re elhúzott, de az MTK játékosa 4:4-nél utolérte őt, majd kemény küzdelemben 7:5-re meg is nyerte az első szettet. A második játszmában Fucsovics 2:1-re és 4:3-ra is vezetett, de innen az olasz fordítani tudott és 6:4-re győzött. A döntő szettben 3:3-nál Sonego lépett el magyar ellenfelétől, aki azonban 5:3-ról 5:5-re egyenlített, majd vezetett is, de az olasz visszajött, rövidítés következett.
A tie-breakben Fucsovics irányított, ám négy meccslabdát sem sikerült beütnie, 9:8-nál viszont brékelte riválisát, így 3 óra 7 percnyi játék után győzött.
A 27 éves Fucsovicsra a nyolcaddöntőben a német Jan-Lennard Struff (48.) vagy a brazil Thiago Monteiro (111.) vár."
711,sport,"Május 2-ára, csütörtökre hívott össze rendkívüli közgyűlést a Magyar Tenisz Szövetség (MTSZ), amelyen a tavalyi év pénzügyi beszámolóját, közhasznúsági jelentését és az idei év költségvetését kéne elfogadnia a tagságnak.
Az MTSZ az évi rendes közgyűlését április 16-án tartotta. Elvileg ezen kellett volna elfogadni a most újra elővett pontokat, de az elég feszültre sikerült eseményen a végére határozatképtelenné vált a közgyűlés, mert a jelenlegi vezetés ellenzéke kivonult a teremből. 
Az MTSZ-t a közgyűlésen többen támadták, felvetették, hogy nem átlátható a szövetség gazdálkodása, csúszó kifizetésekről, elmaradt bérektől is beszéltek. A Tiszta Tenisz mozgalom képviselői arra is rákérdeztek, hogy milyen közbeszerzési ellenőrzések és büntetőeljárások folynak az MTSZ-szel szemben.
A rendes közgyűlést nagy érdeklődés övezte, több mint 200 küldött vett részt rajta, de többségében voltak a jelenlegi vezetést támogatók. Meglepetés lenne, ha a Békéscsabára összehívott rendkívüli ülésen is ilyen sok résztvevő lenne, vagy megfordulna a szavazati arány. "
712,sport,"Szabó László, a Magyar Paralimpiai Bizottság (MPB) vezetője lesz az egyetlen elnökjelölt a Magyar Sakkszövetség (MSSZ) jövő szombati tisztújító közgyűlésén, jelentette hétfői hírében az MTI.
Az MSSZ hétfői tájékoztatása szerint a hivatalos jelölési időszak lezárultával Szabó az egyetlen jelölt a Seszták Tamás távozása miatt megüresedő elnökségi pozícióra, míg elnökségi tagságért összesen 31-en indulnak. A szövetségben az elnök mellett egy alelnök és tíz elnökségi tag dolgozik majd. 
„Sajnos nem áll módomban folytatni az elnöki munkát” – jelentette ki Seszták Tamás, az MSSZ jelenlegi elnöke, aki annak idején Seszták Miklóstól, unokatestvérétől vette át a posztot. 
„Minden támogatómnak köszönöm az eddigieket, köszönöm a lehetőséget, és biztos vagyok benne, hogy értő kezekben nagyszerű fejlődés vár a magyar sakkozásra” – mondta még a távozó elnök, akire 2015-ben hagyta pozícióját a Fidesz – azóta már egykori – fejlesztési minisztere.
„Az elmúlt hónapokban számos versenyző, sportszakember és sportszervezet keresett meg, kért fel arra és támogatott abban, hogy vállaljam el a Magyar Sakkszövetség elnöki posztját” – magyarázta a sakksportban eddig különösebben nem ismert, a média és a sportpolitika világában viszont annál járatosabb Szabó László, aki az MPB vezetése előtt többek közt az MTVA kommunikációs igazgatója, illetve az első Fidesz-kormány helyettes államtitkára is volt.
„Miután sok-sok megbeszélést folytattam többtucatnyi, a magyar sakkéletet ismerő, alakító szakemberrel, úgy döntöttem, hogy a felkérést elfogadom és a sakkszövetség május 11-edikei tisztújító közgyűlésén megméretem magam az elnöki posztér” – indokolta döntését Szabó, hozzátéve, hogy a sakkozás nagy tisztelője és rajongója, és minden tanácsot, javaslatot, támogatást örömmel fogad."
713,sport,"A Magyar Vízilabda Szövetség fegyelmi bizottsága felfüggesztette Varga Dénes, a címvédő FTC-Telekom Waterpolo olimpiai és világbajnok vízilabdázójának játékjogát, így a Fradi csapatkapitánya biztosan kihagyja a ZF-Eger elleni elődöntős párharc szerdai első mérkőzését.
A vlv.hu hétfői beszámolója szerint Varga Dénes szombaton az A-Híd OSC Újbuda elleni rangadó utolsó negyedében a víz fölött megütötte Burián Gergelyt.
Brutalitás megállapítása miatt rendeltem el fegyelmi eljárást, amely folyamatban van
– idézte a honlap Deák Péter, a szövetség fegyelmi bizottságának elnökét.
Tényleg csúnya jelenet volt:
Deák az ügy kapcsán azt is elmondta, hogy a Ferencváros együttműködő hozzáállása miatt, illetve amiatt, hogy magát a tényt sem a vétkes játékos klubja, sem pedig maga a játékosa sem vitatja, viszonylag gyors lefolyású eljárásra lehet számítani.
""Borzasztóan sajnálják a történteket, a mérkőzés feszültségére hivatkoznak, ami természetesen nem lehet magyarázat"" – mondta Deák, aki szerint még a héten megszületik a döntés Varga ügyében. A várható eltiltásba beszámítják a most szerdai mérkőzést, amelyen semmiképpen nem szerepelhet a játékos.
„Mivel egy nagy téttel bíró összecsapás volt, ezért a mérkőzés hevében, indulatosan cselekedtem. Szégyellem azt, ami történt, mert nem a sportághoz és klubomhoz méltó magatartást tanúsítottam. Természetesen vállalom tettemért a következményeket és nagyon sajnálom!"" - idézte Varga Dénest a vlv.hu. A játékos hozzátette, elsősorban a fiatal vízilabdázó növendékektől kér elnézést, mert mint mondta, egy konfliktust nem így kell kezelni.
Madaras Norbert, az Ferencváros vízilabda szakosztályának vezetője mélységesen elítéli Varga Dénes tettét. „A Ferencváros és a magyar vízilabda-válogatott játékosa és csapatkapitánya nem tehet ilyet, ezért a büntetést elfogadjuk és a Magyar Vízilabda Szövetség mellett külön a klub részéről is szankcionálni fogjuk az esetet. A játékos meggondolatlanul és felelőtlenül cselekedett, a klub nevében is elnézést kérünk Burián Gergelytől!""
A bajnoki elődöntő az egyik fél hetedik pontjáig tart, de mivel a csapatok itt még magukkal viszik az egymás ellen játszott mérkőzések eredményeit, a zöld-fehérek 6-0-ás előnnyel kezdik az összecsapást, így egy győzelemmel biztosíthatják helyüket a fináléban. 
(MTI)"
714,sport,"Elkelt a 22-es keret utolsó helye is a győri kézilabda csapatnál. A balkezes átlövő, Katerina Bulatovic visszatér.
""Nem sokat gondolkodtam, hogy elfogadjam-e a győri hívást, hiszen a világ legjobb klubjáról van szó. Eredményes szezont zártam anno, amikor itt játszottam, hiszen a magyar bajnokság és a Magyar Kupa mellett a Bajnokok Ligájában is nyerni tudtunk. Danyi Gábort jól ismerem, örömmel dolgozok vele együtt""
- mondta a montenegrói játékos a klub hivatalos honlapján.
Bulatovic az előző szezont a Buducsnosztnál töltötte, de korábban megjárta az orosz Rosztovot is.
A Győrrel egyéves szerződést kötött."
715,sport,"Az „őrült” becenevet viselő Marcelo Bielsa az angol labdarúgás szellemiségére hivatkozott a Leeds-Aston Villa rangadó után, amikor a mérkőzésen meghozott, és a téthez képest valószínűleg példátlanul sportszerű döntésének okáról kérdezték.
Bielsa a mérkőzésen arra utasította az általa irányított Leed United játékosait, miután csapata ellentmondásos körülmények között megszerezte a vezetést, hogy engedjék gólt szerezni az ellenfelet a középkezdés után.
A meglehetősen viharos, és elsőre nem könnyen értelmezhető események a mérkőzés 71. percében vették kezdetüket, amikor az Aston Villa játékosa, Jonathan Kodjia orvosi segítségre várva a földön maradt a félpályánál, és úgy tűnt, hogy a Leeds kirúgja a labdát, hogy ápolni lehessen. Csakhogy a hazai játékos trükkösen nem bedobásra rúgta a labdát, hanem beindította társát, Mateusz Klichet, aki a megtévesztett, és ezért lassan reagáló védők rövidke kihagyását kihasználva gólt szerzett.
A gólt követően az Aston Villa játékosai és stábja egy emberként reklamált az ellenfélnél, sőt Anwar El Ghazit ki is állították a vendégektől, miután Patrick Bamford eljátszotta, hogy megütötték. Eközben Dean Smith, a Villa edzője azt magyarázta Bielsának, hogy a Leedsnek a sportszerűtlenség után engednie kelljen, hogy a vendégek kiegyenlítsenek. Legnagyobb meglepetésére és csodálatára Bielsa is ugyanerre a konklúzióra jutott az egyébként elsőre egyáltalán nem olyan egyértelmű jelenetsor láttán.
Az argentin edző ezért arra utasította a játékosait, hogy a középkezdés után engedjék gólt lőni az ellenfelet. Az Aston Villa így azonnal kiegyenlített, noha a Leeds egyik védőjéhöz jól láthatóan vagy nem jutottak el Bielsa szavai, vagy nem volt hajlandó engedelmeskedni az utasításnak.
Bielsa tette nemcsak azért volt hihetetlenül sportszerű gesztus a részéről, mert a Leeds gólja csak az íratlan szabályok ellen vétett, de egyébként teljesen szabályos körülmények között született, hanem azért is, mert egy győzelemmel a csapatának még maradt volna reménye a biztos feljutást érő második hely megszerzésére a Championshipben. A döntetlen viszont azt jelentette, hogy a Sheffield United már biztosan második lett, és a Leeds csak az osztályozón keresztül harcolhatja ki az élvonalbeli tagságot. 
Tekintve, hogy az első osztályba való feljutás Angliában egy klub számára megközelítőleg 200 millió eurónak – azaz mintegy 63 milliárd forintnak – megfelelő garantált pluszbevételt jelent, nem kell sokat magyarázni, hogy a Leeds edzője mit kockáztatott azzal, hogy az adott helyzetben a sportszerűséget választotta.
A történtek azért is csodálatosak, mert szezon elején még a szigetországi szakma nagyrésze Bielsát szapulta, a Derby Countyt irányító Frank Lampard vezérletével, mert az argentin bevallotta, hogy ha teheti, akkor a fordulók előtt elküldi egy megfigyelőjét az aktuális ellenfél edzésére. Erre most kiderült, hogy amikor tényleg fontos dolgokról van szó, akkor a megszállottságig munkamániás Bielsa sportszerűbb edző, mint akit az angolok valaha is láttak. Nem csoda, hogy a mérkőzés után Gary Linekertől Arséne Wengerig mindenki az ő dicséretét zengte.

(Borítókép: Marcelo Bielsa Brentfordban 2019. április 22-én. Fotó: Bryn Lennon / Getty Images Hungary)
"
716,sport,"A spanyol bajnokság 35. fordulójában, az utolsó helyezett Rayo Vallecano meglepetésre, 1-0-ra legyőzte a Real Madridot. Zinedine Zidane, a Real vezetőedzője nem fogta magát vissza a vereség után.
Elmondta, hogy bocsánatot kell kérniük a gyenge teljesítményükért, és a mutatott játékukért. Zidane egyetlen pozitívumot sem látott a Real játékában.

stat

Korábban mindig megvédte a játékosait, de most nem teszi meg, az egész csapat, magát is beleértve, teljesített alul. A Rayo pontokat akart szerezni, amiért mindent megtett, míg ők semmit sem csinált az első perctől az utolsóig. A kérdésre, hogy megbánta-e, hogy a szezon közben újra elvállalta a Real Madrid irányítását, határozott nemmel válaszolt, ezek csak nehéz pillanatok, amiket meg kell tapasztalnia.
A bajnokságból még három mérkőzés van hátra, ezeken teljesen más játékot vár el a csapatától, hogy olyan jól fejezzék be a szezont, amennyire ez csak lehetséges. A Real Madrid a 3. helyen áll a spanyol bajnokságban, hátránya kilenc pont az Atletico Madrid mögött. Legközelebb május 5-én, a Villarreal ellen játszanak hazai pályán."
717,sport,"A Hertha BSC jelenlegi edzője, Dárdai Pál az egyik jelölt a másodosztályban vezető Köln kispadjára - legalábbis így tudja a Bild.
Michael Anfang annak ellenére szakított a klubbal, hogy három fordulóval a vége előtt öt pont a kölniek előnye a második helyen álló Paderbornnal szemben, és hat az Union Berlin előtt. Igaz a hétvégén a Darmstadt legyőzte a Kölnt hazai pályán, és nem tűrték el neki.
A Kicker információja szerint az U21-es csapatot vezető André Pawlak a legnagyobb esélyes a csapat hosszú távú vezetésére is. A hétvégén már ő ül a kispadon, vagyis vele feljuthatnak.
Persze azt nem tudjuk, hogy azért-e Pawlak a favorit, mert Dárdai valóban pihenni szeretne egy évet, és nemet mondott a megkeresésre, vagy eredetileg is Pawlakot szemelték ki, és nem volt tervben egy ajánlattétel a 43 éves magyar edzőnek.
A Hertha április 16-án jelentette be, hogy négy és fél éves közös munka után a szezon végén megválik Dárdaitól."
718,sport,"A Profi Labdarúgók Szervezete (PFA) Virgil van Dijkot, a Liverpool holland védőjét választotta a 2018/19-es Premier League-szezon legjobb játékosának. Az 1974 óta, minden szezon végén kiosztott díjról a bajnokság játékosai szavaznak.
A Liverpool sorozatban másodszor adja az év játékosát, tavaly Mohamed Szalah kapta ezt az elismerést. Van Dijk olyan játékosokat előzött meg, mint Raheem Sterling, Bernardo Silva, Sergio Agüero, Eden Hazard, és Sadio Mané.
John Terry 2005-ös díja után lett ismét védő az év játékosa.
Virgil van Dijk 2018. januárjában igazolt a Southamptontól Liverpoolba, 75 millió fontért, amivel a világ legdrágább védője lett. A Liverpoolnak megérte a befektetés, az idei szezonban csak egy vereséget szenvedtek, és a bajnokság legkevesebb gólját (20) is ők kapták. 19 bajnoki meccsüket kapott gól nélkül hozták le. Ebben jelentős szerepet játszik Van Dijk, aki Allison kapus után a legtöbb percet játszotta a csapatban, emellett még 5 gólt is szerzett a szezonban.
A Liverpool egy pont hátránnyal második a bajnokságban a Manchester City mögött, a Bajnokok Ligájában pedig a Barcelona vár rájuk az elődöntőben.
A legnagyobb elismerés, amit csak kaphatsz, hogy azok a játékosok választanak az év legjobbjának, akik ellen minden héten játszol. Ez egy különleges elismerés, nagyon büszke vagyok, hogy megkaphattam.
– mondta van Dijk a díjátadó után.
Az év legjobb fiatal játékosa díjat Raheem Sterling, a Manchester City játékosa kapta. A nőknél Viviane Miedema, az Arsenal holland támadója lett az év játékosa.
A Liverpool a Bajnokok Ligájában szerdán a Barcelonával játszik, akkor újabb nagy feladat vár rá, Messit kellene kikapcsolnia a játékból. 
(Borítókép: Clive Brunskill / Getty Images)"
719,sport,"A túraautó-világkupában (WTCR) a 2019-es szezon végén már díjazni fogják a rendelkezésre álló szerelési idő alatt a legnagyobb bravúrt végrehajtó szerelőcsapatot, és bár hasonló díjazás nincs a túraautó Európa-kupában, a M1RA, vagyis Michelisz Norbert versenycsapatának szerelői akkora bravúrt mutattak be az idénynyitó hétvégén, hogy annak külön díjkategóriát is lehetne alakítani, hiszen nem mindennapos, hogy estéről délelőttre egy félig totálkáros autót versenyképes formában bárki újjáépítsen.
A csapat 2019-re szerzett német tehetsége, Luca Engstler az Európa-kupa szombati időmérőjének legelején törte össze a M1RA Hyundaiát – a műszaki hiba miatt irányíthatatlanná váló autó a szalagkorlátot elkapva csapódott a gumifalba, a kocsi elejét és jobb oldalát szinte teljesen megsemmisítve.
A M1RA a törött kocsit látva nem tétlenkedett, szinte azonnal munkához láttak, amiben a Hungaroring is segítségükre volt, hiszen a pályán tudtak nekik biztosítani egy, a csapat garázsánál tágasabb műhelyt, ahol szabadon dolgozhattak az autón. A munkát nagyjából este 7-8 között kezdték meg, a kocsi pedig 25 perccel a vasárnapi első futam előtt lett kész 100 százalékra, tehát alsó hangon 15 órát dolgoztak.
A lista, amit cserélni kellett, persze nem volt rövid, új váltót kapott az autó, a teljes futóművet cserélni kellett mindkét oldalon a hajtás elemeivel és a segédkerettel együtt, sorolta az elvégzett feladatokat vasárnap Bári Dávid, a M1RA csapatvezetője. „A szélvédőtől előre az autó teljes elejét, illetve a kocsi teljes jobb oldalát újra kellett építeni” – foglalta össze röviden, mivel telt az éjszakájuk.
Adódik persze a kérdés, hogy munkát, alkatrészt és leginkább befektetett energiát nem kímélve mi értelme van egy egész estés szerelésnek, aminek a végén a pilóta mindkét futamot a 37 fős mezőny legvégéről kezdheti majd?
Egyértelműen a várható eredményt, pontosabban annak reményét emeli ki Bári, aki szerint hiába indult előbb 37., majd 36. helyről Luca Engstler, valós esélye volt arra, hogy pontot szerezzen bármelyik futamon.
Ez be is jött, a második futamon önerőből a 12. Helyen zárt, amivel a pilóták közötti versenyben 7 pontot gyűjtött, a csapatverseny eltérő pontozása miatt viszont mindkét futamon pontokat hozott a M1RA-nak, összesen 10-et, aminek köszönhetően a M1RA második helyen áll a csapatösszetettben az első forduló után.
A pontszerzés mellett egyéb járulékos haszna is volt a rohamtempójú újjáépítésnek, hiszen kipróbálták a lényegében a félig új autót, amivel így csinálni tudtak egy shakedownt a következő versenyhétvége előtt, hogy ha bármi baj van, az még a Hungaroringen kiderülhessen, és ne a Hockenheimringen vegyen el értékes időt a csapattól.
A nagyobb képet vizsgálva egyébként egy magát és a munkáját komolyan vevő versenycsapatnál sosem opció az, hogy egy menthető roncsot hagyjanak, akkor sem, ha ez nulla perc alvást eredményez a másik oldalon.
Az a policy, hogy ilyenkor mindig az az első lépés, hogy elkezdjük szétszedni az autót. Ilyenkor nem szabad gondolkodni, semmit nem szabad túlgondolni, szét kell szedni, és kiderül, hogy mekkora a kár, mit lehet csinálni.
Ezzel párhuzamosan el kell indítani több szálat is, előre meg kell írni több kérvényt, mert nem tudja az ember előre, hogy melyik lesz az, amire szükség is lehet, új váltót kell igényelni, turbót kell cserélni, kasztnit kell cserélni, új autóval indul az ember, de akkor azt honnan szerzi be, hogy szombat estéről vasárnapra meg is jelenjen a versenypályán - na, ezeken nincs idő gondolkodni, cselekedni kell, hogy ha odáig jut a helyzet, már kész papírral a kézben legyünk
- mondja a folyamatról Bári.
A vége persze könnyen lehet az, hogy 90 százalékban feleslegesen dolgoztak, de ha csak egy pont is összejön a végén, nem volt hiábavaló a munka.
Itt pedig nem egy, hanem tíz lett a vége Engstler oldalán a befektetett munkának, a német tehát meghálálta a csapat fáradozásait, már csak azzal is, hogy a két versenyen összesen 42 helyet javított."
720,sport,"A norvég Magnus Carlsen egy tökéletes partival bizonyította, miért a világ legjobb sakkozója pillanatnyilag. 2845 ponttal vezeti a világranglistát.
A sötét bábukat vezetve olyan erővel semmisítette meg az olimpiai bajnok orosz Peter Szvidlert, hogy azt is ámulatba ejti, aki egyébként nem tud jól sakkozni, mert lenyűgöző, hogy két sötét gyalog egyszercsak odakerül a fehér király elé, és ha már ott vannak mattot is adnak. Olyan magától értetődően rakja a bábukat egymás után Carlsen, ami a jelenlegi mezőnyben az ő sajátossága.
Ha le akarja játszani a meccset, ide kattintva megteheti. Ahogy mínuszba vált Carlsen az elemzésben, onnantól veszi át egyértelműen az irányítást. 
Kállai Gábor, a sakkozók korábbi kapitánya azt emelte ki, hogy ebben a Szicíliai védelemmel induló megnyitási változatban sötét igen gyakran hátrányba szokott kerülni Carlsen ezt is bevállalta, hogy aztán lépésről lépésre erősítse saját állását.
""Nekem sötéttel nagy nehézséget okoz, hogyan egalizáljam világos előnyét ebben a helyzetben. Carlsen olyan erővel és mégis olyan könnyedén játszik, ami maximálisan tükrözi, mennyire erős. Szvidler nagyságát is kiemelném, feladhatta volna, de nem tette, hagyta, hogy Carlsen beadja a gyalogmattot, és így halhatatlan legyen ez a játszma. 
Szvidlertől ez egyfajta tisztelgés volt sötét ragyogó játszmavezetése előtt. 
Bár lehet, hogy a ragyogó nem is legjobb jelző erre, amit láttunk. """
721,sport,"A mezőkövesdi első osztályú labdarúgó-csapatot működtető Mezőkövesd Zsóry FC Kft. közzétette 2018-as pénzügyi beszámolóját, szúrta ki az Mfor. A dokumentum alapján első pillantásra nem sok különbséget mutat a Tállai András volt NAV-elnökhöz és jelenlegi államtitkárhoz kötődő csapat tavalyi és idei gazdálkodása, ám egy kicsit gondosabban megnézve már több érdekesség is feltűnik.
A legfontosabb különbség, hogy a csapat értékesítési bevételei komolyan visszaestek. Míg 2017-ben még 845 millió folyt be így a Kövesdhez, addig 2018-ban csak 593 millió forint bevétele volt Tállaiéknek ebből a forrásból. Viszonyításként érdemes tudni, hogy az alkalmazottak fizetésére járulékokkal együtt 727 milliót költöttek, és emellett volt még 180 millió anyagjellegű ráfordítás is.
A mezőkövesdi labdarúgás nagy szerencséjére AZ ÉRTÉKesítési bevételek mellett a NER labdarúgásának gazdasági alapkövét jelentő ""egyéb bevételek""-re is számíthattak, amik 266 millióról tavaly 594 millióra nőttek.
Bajban is lettek volna, ha nem történik így, mert a piaci, vagy legalább piacinak álcázott forrásokból nem jutottak volna messzire. A jegy- és bérleteladásból származó bevételek nagysága nagyjából megegyezett a 2017-es szinttel, az akkori 22,6 millió után tavaly 22,9 millió származott ebből. Mivel 2018-ban 15 hazai mérkőzése volt a csapatnak, az átlagos nézőszám pedig 2 300-2 400 fő volt meccsenként, így könnyen kiszámítható, hogy egy néző egy meccs megtekintéséért átlagosan 650 forintot fizetett.
Ennek fényében nem csoda, hogy az értékesítési bevételek oroszlánrésze a köztévének és az állami Szerencsejáték Zrt.-nek központilag értékesített jogdíjak visszaosztásából származik. Az MLSZ-től és a Ligától összesen 366 milliót kaptak ebből a forrásból, ami 120 milliós visszaesés 2017-hez képest.
Az első pillantásra piaci alapú bevételnek tűnő hirdetési és reklámbevételekből tavaly 161 millió forintja volt a matyóknak, ám ezek a pénzek is jelentős részben közpénzből származnak, hiszen a csapat legfőbb támogatói városi cégek, például a várogazdálkodási cég tulajdonában álló névszponzor Zsóry fürdő, illetve saját nevén – Mezőkövesdi VG Nkft. – a városgazdálkodási cég is.
Az értékesítési bevételek kiesését a cégektől érkező támogatások megtizennégyszereződése kompenzálta.
2017-ben még csak 10,5 millió forint céges támogatás szerepelt az egyéb bevételek közt, tavaly viszont már 149,3 millió forintot szántak a különböző vállalkozások a Tállai államtitkár úr szíve csücskének számító kövesdi futball támogatására.
Hogy ezek a pénzek milyen arányban érkeztek a klub támogatói közt felülreprezentált városi tulajdonú cégeknek, az nem derült ki a beszámolóból.
A cégek mellett az MLSZ-re is számíthattak Kövesden, a 2017-es 7,6 millió után 2018-ban 106,8 millió támogatás jött a szövetségtől.
Mindennek köszönhetően az évet 52,6 millió forintos adózott nyerességgel zárta a kövesdi futballklub, ahol az átlagos bérek némileg meglepő módon 1,2 millióról 1,03 millióra mérséklődtek. Igaz ebben mindenki benne van a takrítóktól a labdarúgókig, így a játékosok jövedelmének esetleges változására nem feltétlenül következtethetünk belőle.
A beszámoló további különlegessége, hogy mintegy 4,5 milliárd forint halasztott bevétel szerepel benne, ami a különböző állami intézményeken és jogcímeken keresztül érkező állami támogatásokat takarja.
Az EMMI-től például kétszer 500 millió forint, a már megszűnt fejlesztési minisztériumtól 500 millió forint, az állami beruházásokat kezelő BMSK Zrt.-től 484 millió forint, halasztott tao-támogatásból úgy 1,5 milliárd forint szerepel a számos tételt tartalmazó listán, amin még 2013-as önkormányzati támogatások maradványaival is találkozhatunk.
(Borítókép: Tállai András, a Mezőkövesd Zsóry FC elnöke, a Nemzetgazdasági Minisztérium parlamenti és adóügyekért felelős államtitkára beszédet mond a labdarúgó Merkantil Bank NB II, 30. (utolsó) fordulójában játszott Mezőkövesd - Dunaújváros mérkőzés után tartott ünnepségen Mezőkövesden 2016. június 5-én. - f otó: Vajda János / MTI)"
722,sport,"A címvédő Golden State Warriors a 35 pontig jutó Kevin Durant vezérletével vasárnap győzelemmel kezdte a vendég Houston Rockets elleni, négy nyert mérkőzésig tartó párharcát az észak-amerikai kosárlabdaliga (NBA) rájátszásának nyugati főcsoport-elődöntőjében.
Eredmény, főcsoport-elődöntő 1. mérkőzés Nyugati főcsoport:
Golden State Warriors-Houston Rockets 104-100"
723,sport,"Fucsovics Márton egy helyet javítva a 35. helyen áll a férfi teniszezők legfrissebb világranglistáján.

A 27 éves nyíregyházi játékos a múlt héten a második fordulóig jutott Barcelonában, ezen a héten pedig Münchenben szerepel. A szervezők a nyolcadik helyen emelték ki, első mérkőzését hétfőn játssza a selejtezőből érkezett olasz Lotenzo Sonego (69.) ellen. 

A múlt heti, budapesti versenyen negyeddöntős Balázs Attila 27 helyet javítva a 219. helyen áll."
725,sport,"A török élvonalban szereplő Aytemiz Alanyaspor hivatalos közleménye szerint hétfőn hajnalban életét vesztette a klub hússzoros cseh válogatott játékosa, Josef Sural.
A Reuters értesülései szerint a 28 éves cseh labdarúgó hat társával együtt nem az Alanyaspor csapatbuszával utazott haza csapata Kayserispor elleni, 1-1-es döntetlennel végződő idegenbeli bajnoki mérkőzéséről, hanem egy általuk bérelt VIP-kisbuszban. A jármű 5 kilométerrel Alanya város határától balesetet szenvedett, és felborult. A balesetben valamennyi játékos megsérült, hatan könnyebben, Sural sérülései viszont olyan súlyosak voltak, hogy a kórházba szállítást követően meghalt.
Az életét vesztő játékos nemrégen lett másodszor is apa, újszülött kislányáról két hete osztott meg egy fényképet az Instagram-oldalán.
 Daddy's little princess ❤️ #purelove #happiness #proudfather
A post shared by Josef Šural (@josef.sural) on Apr 11, 2019 at 9:47am PDT
A Reuters információi szerint a baleset azt követően következett be, hogy a kisbusz sofőrje elaludt a volánnál. A sofőrt a török rendőrség letartóztatta. Rendőrségi forrásokra hivatkozó, hivatalosan nem megerősített hírek szerint Sural a baleset során kirepült a járműből, és fejsérüléseket szenvedett."
726,sport,"Nagy csapatcsatával indult az Azerbajdzsáni Nagydíj, a pole-ból közepesen rajtoló Bottasra felment Hamilton, egymás mellett kanyarodtak kétszer is, az angol pillanatokra élen is állt, de a finn nagy nehezen visszaverte a támadást, és megtartotta az első helyet.
Vettel sorolt be mögéjük, majd jött Verstappen, a Mercik gyorsan elléptek, és Bottas is elhúzott Hamiltontól.
Az időmérőn nagyot hibázó Leclerc csak a 8. helyről startolhatott, két helyet vissza is esett a rajtnál a lassabb közepes gumikon - a többiek lágyon indultak -, de aztán megindult felfelé. Mint kés a vajon jött át a mezőnyön a Ferrari, már a vezető hármas sarkában volt, amikor azok kiálltak kerékcserére, ő pedig az élen találta magát a 14. körben.
13 másodperccel vezetett, magasan ő volt addig a leggyorsabb a mezőnyben, a Ferrari viszont ezt nem használta ki, nem próbáltak más taktikát az ellenfeleikével szemben: Leclerc-t is egy kiálláson hagyták, így az erősen fáradó gumin a 32. körre befogta őt és meg is előzte Bottas, Hamilton és Vettel is. Természetesen Leclerc-nek szólt a Ferrari, hogy ne tartsa fel Vettelt, biztos ami biztos.
Leclerc a 6. helyre esett vissza, ráadásul a majdnem 10 fokkal visszahűlő pályán a lágy gumi már nem is működött úgy, mint a start után, így a monacói Gaslyt még megelőzte, de ott is ragadt, az 5.-ről képtelen volt előrébb lépni, sőt még csak közelebb sem került a 4. Verstappenhez. Valami nagyon nem stimmelt ebben a szakaszban a Ferrarival.
Az élen a Mercedes újra egymás között dönthette el a győzelmet, Bottas 1-2 mp-cel vezetett Hamilton előtt. A bajnok csak az utolsó három körre ért a sarkába, de másodpercen belülre kerülni nem tudott, így a nyitható szárnnyal nem támadhatta csapattársát.
Bottas egy éve ugyanitt vezető helyen kapott defektet, akkor Hamilton nyert, most viszont a finn bepótolta akkor elmaradt győzelmét, első lett Bakuban.
Az utolsó előtti körben Leclerc egy pontért teljesítette a leggyorsabb kört, miután a Ferrari csak emiatt kihozta még egy kerékcserére friss gumikért. Pozíciót nem veszített, ötödik lett. Verstappen csendes negyedikként, Vettel harmadikként végzett.
Kimi Räikkönen időmérős kizárása után a boxból indulva is behozta pontszerzőnek az Alfát, 10. lett.
Biztonsági autós fázis nem volt, de koccanás igen, egy bizarr balesetben Ricciardo Renault-ja tolatott bele Kvjat Toro Rossójába. Mindketten visszaálltak, de hamar fel kellett adniuk.
A Mercedes zsinórban negyedik kettős győzelmét szerezte, Bottas másodszor nyert idén, visszavette a vezetést a pontversenyben Hamiltontól, 1 ponttal (amit az Ausztrál GP leggyorsabb köréért kapott). A szezonnyitó 4/4-es kettős győzelem új F1-rekord.
A vb állása 4 futam után (21-ből):"
727,sport,"Come on, Chelsea
- a megszokott rigmus most nem a város megszokott pontján harsant fel, és nem Hazardnak valamint társainak szólt, hanem Kingstonban, Dél-Londonban harsogták. És nem is a megszokott hangon szólt, hanem 15-20 fős női tábor torkából, akik sokszor sikoltoztak is előttem, és lengették a kék zászlókat, csapkodták a kartonlapokat.
A klub női csapata ugyanis a francia Lyont fogadta. A Bajnokok Ligája elődöntőjében az első meccsen a címvédő, és már tavaly előtt is bajnok franciák 2-1-re nyertek. Szoros, izgalmas meccsre számítottak, akik kijöttek a stadionban, lehettünk vagy ötezren. A mellettem ülő Lyon-alkalmazott tovább is küldte a pontos számot (4982), ahogy bemondta a műsorközlő jó néhány szmájli kíséretében. Volt persze legalább ötven lyoni is, akiknek igazán fontos ez a csapat.
Ha párhuzamot vonunk, akkor ami a Real a férfiaknál, az a nőknél a Lyon,
a két előző kiírást megnyerte a csapat, és most útban van zsinórban a harmadik BL-trófeáért. Összesen öt van már nekik.
Ha valaki nézett FA-kupa-meccset jó 20-30 éve, vagy csak összefoglalót, az angol ötöd- és hatodosztályú csapatoknak van olyan stadionjuk, amibe ezt a meccset vitték. Attól, hogy kicsi a lelátó, van hangulat, a pályamunkások pedig tökéletesen varázsoltak, a bemelegítés után is szakszerűen igazgatták a villájukkal a fűcsomókat, a félidőben is tüzetesen végignézték, hol sérült meg esetleg a gyep.
A bejáratnál összefutottam dél-koreai drukkerekkel, akik még megnézték a London Marathon izgalmas részeit a belvárosban, onnan jöttek csak át. Nekik a Chelsea tízese volt igazán fontos, Dzsi-Szojun.
Engem persze jobban érdekelt a Lyon tízese, Marozsán Dzsenifer.
A hazai szurkolók akkor jöttek igazán lázba, amikor Dzsi 18 méterről a sorfal felett elrúgta a labdát, és az védhetetlenül csapódott a kapu jobb oldalába. Ez a 34. percben történt, kiegyenlített a Chelsea.
A franciák egy gyors támadást befejeztek előtte, a 17. percben Le Sommer lövése csapta be az angolok kapusát.
Marozsán egyébként olimpiai bajnok a németekkel, előtte már volt Európa legjobbja is, hogy mit érzett a Maracana Stadionban, arról ebben az interjúban beszéltünk.
Az első perctől szembetűnő volt, hogy az egyik legtechnikásabb játékos, már csak azért is, mert a vonal mellett húzogatott mindjárt az első percben, és nem igazán tudták az angolok, merre van a labda. A legtöbb labdával őt keresték, igazi klasszikus irányítót játszott, nem véletlenül került rá a tízes mez. A párharcait többségben megnyerte, a kapus is sokszor kereste a kirúgásával.
Még két fontos dolgot írtam fel róla a meccs közben:
Kifejezetten izgalmas és nyílt meccs volt, mindenféle túlzás nélkül állítható.
1-1 után a Lyon eldönthette volna a továbbjutást, de a norvég Ada Hegerberg hibázott, az oldalhálóba került a labdája. A másik oldalon Carney kapufájánál nagyon kevés hiányzott az angolok találatához, messze a legnagyobb sikongatás ennek a labdának az ívét kísérte, mert egy pillanatra úgy látszott a helyünkről, be is akadhat.
10 perccel a vége előtt is volt egy óriási Chelsea-helyzet, de a második találat csak nem született meg. Mindez pedig azt jelentette, hogy a Lyon lépett egyet a triplázás felé, és hogy angol csapatnak 12 év után nem sikerült eljutnia a fináléba.
A 27 éves Marozsán háromszor nyert már BL-t – egyet a Frankfurttal, kettőt a Lyonnal -, május 18-án jöhet össze a negyedik.
Nem sok olyan játékos volt, aki négyszer ünnepelhetett.
A női futballról nincs pontos kimutatás, kinek, mennyi aranya van, de megkockáztatom, hogy ő lehet az első a néggyel.
A budapesti döntőben egyébként a Barcelona lesz az ellenfél, amely a Bayern Münchent győzte le kétszer 1-0-ra. A női futball másik emblematikus klubja, a Wolfsburg, ami tavaly döntős volt, most a nyolc között búcsúzott, miután összeakadt a Lyonnal.
Marozsán jó szezont fut, már 10 gólt lőtt a francia bajnokságban, még egyszer sem jött össze neki ennyi a múltban. Az olimpia után igazolt a csapathoz Németországból, mert ott már nem maradt cél előtte. Erre a szezonra igen nehezen készült fel, mert nyáron tüdőembólia hátráltatta. Most viszont már rendben van, és nincs nála boldogabb.
Amikor a „see you in Budapest” - búcsúzást hallhatta maga mögött, neki többet jelent ez mindenki másnál, ugyanis ebben a városban született. 1992-ben az édesapja, Marozsán János a Honvéd futballistája volt.
Dzsenifer mondta is, hogy egy álma vált valóra a pesti döntővel.
Amikor elindult a Lyon busza, a biztonsági őrök már arról beszéltek, mit játszott a Uniteddel Sarri csapata, a férfi Chelsea. Egyébként az is 1-1 lett, és azzal őrzik a negyedik helyet az angol ligában."
728,sport,"A spanyol bajnokság 35. fordulójában a Real Madrid a szomszédos Rayo Vallecanóhoz utazott, Zinedine Zidane kezdőcsapata a csütörtöki, Getafe elleni 0-0 után 8 helyen változott. Nem volt például Karim Benzema, aki a napokban megsérült, izomproblémával dőlt ki néhány hétre.
Ő lőtte a csapat utóbbi nyolc gólját, és így maradt ez a lefújás után is, ugyanis a Rayo 1-0-ra győzött. A 23. percben Vallejo rántotta le ellenfelét a tizenhatoson belül, a bíró visszanézte, és büntetőt ítélt videóról. Embarba berúgta, 1-0.
A meccs jellemzője az volt, mint a Getaféban látottnak négy napja: aki nem tudta volna, melyik a Real a két pályán lévő csapat közül, soha nem találta volna ki – mindkettő kábé ugyanúgy játszott, a Real egyáltalán nem volt fölényben a meccsen.
Zidane-ék így már 180 perce nem lőttek gólt, ez a második veresége az edzőnek a visszatérése óta, 8 meccsből bukott el kettőt és volt két döntetlenje is, idegenben még nem győzött. A Madrid harmadik a bajnokságban, de már 9 pontra van az Atlético Madridtól és 18-ra a már bajnok Barcelonától.
A Rayo 1997 után verte újra a Realt, és teper a bent maradásért, bár az szinte lehetetlen, mert 6 pontra van az első nem kiesőtől három meccsel a vége előtt. De legalább az utolsó helyről elmozdultak.

a
"
729,sport,"Nagy meglepetésre simán, 112–90-re verte a Boston Celtics a Milwaukee Bucks csapatát az NBA rájátszásának második fordulójában, nem kis részben azért, mert kiválóan védekeztek a hazaiak sztárjátékosán, Giannis Antetokounmpón.
Az első körből a Celtics és a Bucks is söpréssel ment tovább, de az idei alapszakaszból kiindulva valószínűleg nem sokan fogadtak a bostoni csapatra ebben a párharcban. A meccs legelején még érvényesült is a papírforma, de a Celtics hamar magára talált, és a negyed végén már tíz ponttal vezetett. A következő játékrészben aztán fordított a Bucks, a harmadik negyed elején pedig úgy tűnt, hogy szoros lehet a meccs, de a vendégek a második félidőben végül lemosták őket a pályáról.
A hazaiaknál Giannis Antetokonmpo ezúttal is villogott, annak ellenére is beszórt 22 pontot, hogy kiválóan védekeztek rajta, de nem játszott túl hatékonyan, mellette pedig Middleton és Mirotic kivételével tulajdonképpen az egész csapat betlizett, Bledsoe pedig különösen pocsék napot fogott ki. A vendégeknél elsősorban Irving és Horford vették hátukra a csapatot, de jól szállt be Brown, Hayward és Rozier is.
Horfordot egyébként külön is érdemes kiemelni, remekül fogta meg a Görög Szörnyet, a harmadik negyedben pedig volt olyan támadás, ahol kétszer blokkolta le a liga egyik legdominánsabb játékosát.
A Bucks a következő meccsen otthon javíthat majd, de ennél mindenképpen jobban kell majd játszaniuk, ha nem akarnak meglepetésre kizúgni a második körben.

Keleti-főcsoport, elődöntő, 1. mérkőzés:
"
731,sport,"A Manchester United 1-1-es döntetlent játszott a vendég Chelsea-vel az angol futballbajnokság 36. fordulójának vasárnapi zárómérkőzésén.
A hazaiak bő tíz perc után előnybe kerültek Mata góljával, de a londoniak még a szünet előtt egyenlítettek, De Gea kapus hibázott megint óriásit, Marcos Alonso rúgta be a kipattanót.
A döntetlennel a Chelsea megőrizte a Bajnokok Ligája-indulást érő negyedik helyét. Előnyük kettő és három pont az Arsenallal, illetve a Manchester Uniteddel szemben két körrel a vége előtt. (MTI/Index)
Premier League, 36. forduló:Manchester United-Chelsea 1-1 (1-1)Leicester City-Arsenal 3-0 (0-0)Burnley-Manchester City 0-1 (0-0)

a
"
732,sport,"Zseniális meccs zárta a Bundesliga 31. körét vasárnap este, Nürnbergben lépett pályára a forduló előtt a tabellát a BVB előtt 1 ponttal vezető Bayern. Óriási esélyt kaptak, kvázi meccslabdát a bajnoki címre, szombaton a Borussia Dortmundot ugyanis Dortmundban verte meg a Schalke 4-2-re.
Ennek ellenére a szünetig nem tudott gólt lőni a Bayern, sőt a 48. percben Matheus Pereira vezetéshez juttatta a Nürnberget. A Bayern szenvedett, de a 75. percben összejött az egyenlítés: a menteni igyekvő védő Gnabry lábára kanalazta a labdát, ami a kapus feje fölött a kapuba pattant. Mázlis gól volt, 1-1.
A Bayern támadgatott, de különösen nagy helyzete nem volt, a Nürnberg a kapott gól után a 89. percben szinte először ment át a félpályán, és büntetőt kapott. A tinédzser Alphonso Davies könyökölte véresre ellenfele orrát egy felugrásnál, a bíró azonnal befújta a tizenegyest.
Ha bemegy, a Bayern teljes egészében elszalasztja a Dortmund kínálta esélyt, de bízhatott a nürnbergiek pocsék büntetőmutatójában: ötből kettőt rúgtak be a szezonban. Liebold állt a labda mögé a 90. percben, és
kapufára rúgta.
A Bayern életben maradt, sőt, a 95.-ben hatalmas sanszhoz jutott. A kiesés ellen küzdő, teljesen kitámadó Nürnberg utolsó embere eladta a labdát, Coman a felezővonaltól sprintelhetett 5 méteres előnnyel, pontosan középen a kapusra. A lehető legnagyobb és legkönnyebb ziccer állt előtt, bement a 16-osra, jól meg is nézte, hova helyezi, majd
telibe rúgta a labdával a kapust.
Mondhatjuk azt is, hogy Mathenia nagyot védett, de teljesen kiszolgáltatott helyzetben volt, bár jól helyezkedett.
Maradt az 1-1, vagyis a Bayern csak 2 pontra tudott ellépni a BVB-től 3 meccsel a vége előtt. Ez azt jelenti, hogy két győzelem mellett egy iksz is belefér neki a bajnoki címhez, de ez a párharc még tartogathat meglepetéseket.

a
"
733,sport,"Jakob Fuglsangnak egyszerre volt remek és pocsék tavasza. Az Astana dán kerékpárosa a nagy egynapos versenyeken kiegyensúlyozott teljesítményt nyújtott, de a győzelem sosem jött össze neki. A Liege–Bastogne–Liege-en is elbukhatta volna a győzelmet egy kanyarban, de egy nagy mentéssel nyeregben maradt. 
A Liege–Bastogne

–Liege az öt Monumentumnak nevezett kerékpárverseny közül a negyedik a sorban a Milánó

–San Remo , a Flandriai körverseny és a Párizs

–Roubaix után, 


és az utolsó a tavasszal. Ez a verseny a legrégebbi is, már 1892-ben megrendezték ezt a belgiumi futamot.

A Liege–Bastogne –Liege 256 kilométere távja és tucatnyi elég kemény emelkedője miatt nemcsak az egynapos menők versenye, hanem hegyi menők és háromheteseken jól szereplő kerékpárosoké is.  

A világbajnoki címvédő Alejandro Valverde már négyszer nyerte meg, idén is az esélyesek közé tartozott. Vasárnap azonban végig sem ment a pályán, nagyjából 150 kilométer után kiszállt a Movistar kerékpárosa. Valószínűleg nem bírta a hideg, esős időt. A spanyol pár napja a Fleche Wallone-ról is kellemetlen emlékekkel távozott, akkor lenyelt egy méhet.


A verseny az utolsó 65-70 kilométeren vált izgalmassá. Az egyik emelkedőn egy tízfős szökevénycsoport alakult ki, ami 40-50 másodperces is összehozott. Elég sok csapat képviseltette magát ebben a csoportban, így egy darabig úgy tűnt, innen kerülhet ki a győztes, nem kezdték meg őket üldözni.


Az ikonikusnak számító La Redoute nevű hegyen Tanel Kangert (EF Education) tempózott el egyedül a szökevénycsoportból, de az utolsó komolyabb emelkedőn a főmezőnyben az Astana iramot váltott, és semlegesítette a szökést. Ekkor újabb akciók indultak, szétszakadt a sor, Fuglsang Michael Woddsszal (EF Education) és Davide Formolóval (Bora Hansgrohe) lépett meg. Fuglsang aztán már szólóban tekert tovább, mindenkit leszakított, és az üldözőcsoportok sem tudtak közelíteni hozzá.

Åååhhj! Nej, for fanden 💥🙆‍♂Fuglsangs feberredning med 5 km igen gav et kæmpe chok hos Holm og Bay i kommentatorboksen 👇🇩🇰👏 pic.twitter.com/e9WUgdNi7f

Az utolsó 15 kilométert egyedül tette meg, bő fél perc előnye volt, igaz, ezt majdnem sikerült elszúrnia, egy lejtős részen egy hihetetlen mentéssel maradt a nyeregben, amikor kicsúszott a hátsó kereke. Az utána lévő négy kilométeren már nem volt gondja, megszerezte a győzelmet. Elég sokat küzdött ezért.


Fuglsang tavasszal sokszor közel volt már az első helyhez, a Strade Bianche-on Julian Alaphilippe verte meg a végén, az Amstel Gold Race-en eltaktikázták a szökést, akkor csak harmadik lett, majd aFleche Wallone emelkedőjén is kikapott Alaphilippe-től. 
"
734,sport,"Bár a pole-ból indult, csak második helyet szerzett a hungaroringi főfutamon a WTCR idei második hétvégéjén Michelisz Norbert, aki a hétvégét egy 10. és egy 2. hellyel zárta a pole pozíciója mellett a WTCR-ben.
A főfutam kapcsán elmondta, hogy belülről jónak érezte a rajtot, legalábbis nem érzett vele különösebb problémát, úgy látta, hogy a második helyről induló Esteban Guerrieri rajtja jobb volt, ezen múlt, hogy az első kanyarra hátrányba került. Utána túl közel került az argentin Hondájához, és egy manőver miatt tempót vesztett, és aztán a 4-es kanyar előtt már nem tudta maga mögött tartani Gabriele Tarquinit, aki szintén elment mellette.
A szombaton még nem tökéletesen beállított kocsi vasárnapra hibátlan lett, nagyon elégedett volt vele, az elért eredménnyel viszont nem, mert nem sikerült megnyernie a futamot, de az legyen a legnagyobb baj, hogy valaki a második helyen ér be, tette hozzá. Ez egyébként kicsit visszahozta a reményeit a nem túl jól sikerült marokkói szezonnyitó után.
A szombatról vasárnapra javulás kapcsán Tarquini elmondta, hogy olyan irányba mentek a beállítással, amit korábban sosem próbáltak ki, a téli felkészülés alatt nem teszteltek a Hungaroringen, úgyhogy az új, tavalyinál puhább gumik miatt azt is ki kellett próbálniuk, amire eddig nem gondoltak.
A futam végére pályára küldött safety cartól sem várt csodát, mert Tarquini a mezőny egyik legjobb rajtolója és újrarajtolója, ráadásul szinte soha nem hibáz, úgyhogy amikor mögé került, nem sok esélye maradt már, hogy megelőzze.
Első helyről rajtolva mindig nyerni akar az ember, sajnálom, hogy ez nem jött össze. Nem akarom nagyon drámaian kezelni a helyzetet, később jobban tudom majd értékelni, de most még a verseny közelisége miatt kicsit a csalódottság dominál bennem. Nyerni szeretnék, nagyon fontos pluszt ad minden győzelem, és az, hogy pont a Hungaroringen nem jött össze pole pozícióból, még nagyobb csalódottságot jelent, mert ezek azok az élmények, amiket nagyon jó lenne megosztani a hazai szurkolókkal
– fejtette ki bővebben a sajtótájoztató végén a magyar újságíróknak.
„Látszik, hogy nagyon szoros lesz a bajnokság, ahogy már most is az. Elkezdtük látni a fényt az alagút végén a mai időmérőn és futamokon mutatott teljesítménnyel, a kulcs az, hogy ezt fenntartsuk a szezon végéig, hiszen még 24 futam hátravan az idényből. A lényeg, hogy a mostani hétvégén megszerzett információt a többin is az előnyünkre tudjuk fordítani, és mindig az első tízben lehessünk” - zárta Michelisz.
A 15., 8. és 14. helyeivel hétvége mindhárom futamán pontot szerző Honda-pilóta, Tassi Attila pont fordítva volt Micheliszhez képest, az eredménnyel részben elégedett volt, a kocsival nem, mert a csapatnál egyáltalán nem értik, miért nincs meg az a tempó náluk, ami a másik hondás csapatnál megvan.
A Münnich Motorsport ugyanis körönként fél másodperccel volt jobb náluk, és mivel egyelőre nincs adatmegosztás a két hondás csapat között, ezért a sötétben tapogatóznak jelenleg. Később még változhat ez, de most csak a KCMG saját kapacitásán múlik, hogy rájöjjenek, hol gyorsulhatnak. Tassi a hétvége pozitívumaként azt emelte ki, hogy mindhárom futamon pontot tudott szerezni, de van még hova fejlődnie, és reméli, hogy a mostani tripla pontszerzés már annak a jele, hogy ez a folyamat elindult nála és a csapatnál is."
735,sport,"A címvédő Olympique Lyon és az FC Barcelona jutott a női futball-BL döntőjébe, melyet május 18-án rendeznek Budapesten, a Ferencváros stadionjában.
Az elődöntő vasárnapi visszavágóján a francia csapat 1-1-es döntetlent játszott a Chelsea vendégeként, így 3-2-es összesítéssel került a fináléba. A Lyon magyar származású játékosa, a német színekben olimpiai és Európa-bajnok, valamint háromszoros Bajnokok Ligája-győztes Marozsán Dzsenifer végig a pályán volt.
A másik ágon a Barcelona másodszor is 1-0-ra győzte le a Bayern Münchent, melynek köszönhetően első spanyol csapatként jutott döntőbe.
A Lyon a nyolcadik fináléjára készülhet, eddig ötször győzött. (MTI)  Elődöntő, visszavágók:FC Barcelona–Bayern München 1-0 (1-0)
Továbbjutott: a Barcelona kettős győzelemmel, 2-0-s összesítéssel.
Chelsea–Lyon 1-1
TJ: a Lyon 3-2-vel."
736,sport,"Babos Tímea és Kristina Mladenovic a vártnál is sokkal magabiztosabban nyerte meg a 250 ezer dollár (71 millió forint) összdíjazású isztambuli salakpályás női tenisztorna párosversenyének vasárnapi döntőjét.
Az első helyen kiemelt magyar-francia duó csupán egyetlen játékot veszített a 48 perces mérkőzésen az Alexa Guarachi, Sabrina Santamaria chilei-amerikai kettőssel szemben.
Babosnak ez volt a 35. döntője és a 21. sikere párosban WTA-tornán. (MTI)Páros, döntő:Babos Tímea, Kristina Mladenovic (magyar, francia, 1.)–Alexa Guarachi, Sabrina Santamaria (chilei, amerikai) 6:1, 6:0"
737,sport,"Háromhelyes rajtbüntetést kapott a következő, Spanyol Nagydíjra Daniel Ricciardo, mert beletolatott Danyiil Kvjat autójába a vasárnapi Azerbajdzsáni GP-n.
A futam hajrájában a Renault-pilóta a 10. helyért előzte volna Kvjatot Toro Rosso Hondáját, de elmérte a féktávot, inkább nem kanyarodott be, és kiment egyenesen a menekülőútra. Így viszont Kvjat sem tudott bekanyarodni, kénytelen volt beparkolni a Renault mögé a bukótérben. Ricciardo megállt, azonnal hátramenetbe kapcsolt, és pont nekitolatott ellenfele álló kocsijának.
A Toro Rosso-fenéklemezéből letört egy nagyobb darab, a Renault hátulja is megsérült, a boxig eljutottak mindketten, de ott fel kellett adniuk a versenyt.
Ricciardo az Autosportnak elmondta, azt hitte, Kvjat el tudott kanyarodni, kapkodott, nem nézett a tükörbe, csak automatikusan tolatni kezdett. Elnézést kért az orosztól, aki ezt el is fogadta, nincs harag köztük. Ha van az F1-gépekben duda, ez a koccanás valószínűleg nem történik meg.
Két hét múlva Barcelonában az ausztrálnak a szokásosnál is nehezebb dolga lesz az idén is csak kínlódó Renault-val."
738,sport,"Nem sokkal a M1RA-dobogót hozó TCR Európa-kupa futamának leintése után kezdődött a WTCR első vasárnapi futama, a fordított rajtrácsos verseny, amit a vizes pálya és a szemerkélő eső ellenére a teljes mezőny slick gumikkal állt ki.
Ezen érezhetően hímes tojásként vigyázott az autójára a fordított rajtrács miatt 10. helyről kezdő Michelisz Norbert, nehogy megsérüljön az autó a főfutamig, amire az első rajthelyet szerezte meg. Éppen ezért nagyjából minden lökdösődéstől igyekezett távol maradni, a csúszós pályán pedig volt elég lökdösődés, amiből aztán Michelisznek sem sikerült kimaradnia, Aurélien Panis állította keresztbe a magyar alatt a Hyundait, ami után jobbnak látta Michelisz, ha kimegy a boxba.
A futamot a hatodik helyről kezdő hondás Néstor Girolami nyerte nagyon simán, aki ezzel szombat után második futamgyőzelmét aratta a hétvégén, mellette Vernay és Haglöf állhattak fel a dobogóra még. Mögöttük a zavarosban halászók jártak a legjobban, Yvan Muller például a rajthoz képest 9 helyet javítva lett hatodik, a 17. helyről induló Tassi Attila szintén ennyit javulva a nyolcadik lett, eddigi karrierje legjobb WTCR-es eredményét elérve.
Csöpögő esővel, vizes pályán indult a második vasárnapi futam is, amin szintén kitartottak a száraz pályára való gumi mellett a csapatok. Nem ezen múlott, hogy Michelisz elrontotta a rajtot, és a célegyenes végére a mellőle induló Esteban Guerrieri, majd a négyes kanyarig a csapattárs, a világkupa-címvédő Gabriele Tarquini is megelőzte, ami miatt a harmadik helyre csúszott vissza.
Innen egy helyet visszanyert az élen rontó Guerrierinek köszönhetően, Tarquini mellett viszont nem volt esélye elmenni, az olasz pedig nem hibázott úgy, mint Guerrieri a Hondával, hiába tartotta nyomás alatt őt végig Michelisz.
Guerrieri később, feltehetőleg fékhiba miatt a gumifalba csapódott a 14-es, a célegyenesre ráfordító kanyarban, ami miatt jött a biztonsági autó a 12. kör végén a Honda kimentésének idejére. Sokáig nem mehetett a verseny a safety car távozása után sem, mert Kevin Ceccon Alfa Romeója is a falba állt, így Tarquinit a biztonsági autó mögött intették le futamgyőztesként, mögötte Michelisz és Yann Ehrlacher értek fel a dobogóra.
Két versenyhétvége után a 100 ponttal álló Girolami vezeti az összetettet, mögötte hondás csapattársa, Guerrieri jön 90 ponttal, majd Thed Björk 81-gyel, a hat versenyen 48 pontot gyűjtő Michelisz a 8. helyre jött fel.

A bajnokság következő hétvégéjét május 10-12. között rendezik a Slovakia Ringen.


Fordított rajtrácsos futam


Főfutam
"
739,sport,"A Bundesliga 31. fordulójában Hoffenheim–Wolfsburg meccset játszottak vasárnap, a vége 1-4 lett. Magyar szempontból öröm, hogy Szalai Ádám kezdett a hazaiaknál, sőt be is talált már a 9. percben, 1-0-ra vezettek a góljával.
A szünet előtt pár perccel egyenlített a Wolfsburg, a második félidőben rátett még hármat.
A Hoffenheim 7. a bajnokságban, még épp Európa Liga-helyen van, a Wolfsburg 8., egy ponttal mögötte."
740,sport,"Burnley-ben játszott a Premier League 36. fordulójában a Manchester City, és 1-0-ra nyert is. Pep Guardiola csapata így visszaelőzte a Liverpoolt a bajnokságban, 1 ponttal vezetnek.
Nagyon nem volt sima meccs, a védekező Burnley-be kis híján beletört Agüeróék bicskája, az egyetlen gólt az argentin szerezte a 63. percben. Nem volt túl szép gól, de annál fontosabb, amit valószínűleg nem adnak meg, ha nincs a gólkamera.
Agüero közeli lövése a vonalon álló védő mellkasán felpörgött, ki is rúgta a játékos a mezőnybe, csakhogy a bírónak jelzett a rendszer, hogy a labda bent volt. Meg is mutatták utána, úgy 3-4 centin múlhatott, lehet, hogy annyin sem.
A hajrában aztán keményen bekkelt a City, csak vagdosták ki a labdákat, és sikerült kihúzniuk a négypercesből hatpercessé váló hosszabbítást.
A City 92 ponttal vezeti a bajnokságot, két kör van még hátra.

a
"
741,sport,"A Bajnokok Ligája-részvételért küzdő Arsenal 3-0-ra kikapott a Leicester City otthonában az angol labdarúgó-bajnokság (Premier League) 36. fordulójának vasárnapi első mérkőzésén. Sorozatban harmadszor kapott ki az Arsenal a Premier League-ben. 
A Leicester már az első perctől kezdve dominálta a mérkőzést. Sokkal többet birtokolta a labdát és több veszélyes támadása is volt, majd Ainsley Maitland-Niles kiállítása után – a 36. percben egy elrontott szerelés után kapta meg a második sárgáját – esélye sem volt az Arsenalnak. 
Az első játékrészt ugyan még kibírta bekapott gól nélkül a vendégcsapat, de az 59. percben már nem volt menekvés: James Maddison beívelését Youri Tielemans fejelte a kapuba. 
A folytatásban is a Leicester irányított, az Arsenál még csak az ellenfél kapujának közelébe sem tudott jutni, a hajrában pedig Jamie Vardy eldöntötte a találkozót: először a 85. percben, majd a 96.-ban volt eredményes, beállítva a 3-0-s végeredményt.

öf
"
742,sport,"Dobogós hellyel zárta a szezonynyitó versenyhétvégét Michelisz Norbert versenycsapata, a M1RA, hiszen a harmadik helyről induló Nagy Dániel az esőkáoszban egy ideig vezetve végül a harmadik helyre hozta be Hyundaiát.
Az első futamot hatodik helyen záró Nagy az első kanyarban, a belső íven előzött kettőt, majd mivel mögöttük, a 37 fős mezőnyben két nagyobb bukás is volt, sokáig nem is kellett a védekezésre figyelnie, hiszen a safety car mögött haladt a mezőny. A két bukásból az egyik a célegyenesben volt a mezőny legvégén - itt Jáchym Galáš törte össze kocsiját a boxfalon -, a másik pedig az 1-es 2-es kanyar között volt, ahol John Filippie Renault-ja rongálta meg a gumifalat.
A biztonsági autó távozása után már csak 12 perc maradt a 23 perc +1 kör lebonyolítású versenyből, ez a gyakorlatban nyolc kört jelentett - Nagynak sokáig magára kellett csak figyelnie, de az esőben felgyorsuló üldözők 5 perccel a vége előtt beérték, és Julien Briché, illetve Gilles Magnus meg is tudták előzni, hátrább viszont már nem csúszott nagy, akit így harmadik helyen intettek le.
Nagy csapattársánál szinte csodát tettek a M1RA szerelői, akik szombat estéről vasárnap kora délelőttre, valamivel több mint 12 órás munkával autót építettek Luca Engstler rommá tört Hyundaiából - a csapat német pilótája a szombati időmérő legelején csapódott az első kanyarban a gumifalba.
Engstler meg is hálálta az egészestés munkát a csapatnak az első futamon a boxból, vagyis a 37. helyről indulva az első kör végén már 23. volt, és onnan apránként előre lépve a 19 helyen zárt 18-at előzve, míg a második futamon az utolsó előtti helyről kezdve a rajt utáni nagy kavarodást, illetve az esőt is kihasználva, remek előzéseket bemutatva 24 helyet javítva a 12. helyen zárt, vagyis
Engstler a két futamon összesen 42 helyet javított a rajtpozíciójához képest.
Az első futamot Mat'o Homola nyerte Hyundaijal, a másodikon a Peugeot-t vezető Julien Briché volt a leggyorsabb, akit az első futam után kizártak a negyedik helyről.
Briché első futamos kizárása miatt az összetettet megosztva vezeti Nelson Panciatici (Hyundai) és Gilles Magnus (Audi) 57 ponttal, mögöttük pedig hárman jönnek 54 ponttal: Nagy Dániel, Dušan Borković és Mat'o Homola.

A TCR Európa-kupa május 24-26-án folytatódik a Hockenheimringen.
"
744,sport,"A korábbi világbajnok német Nico Rosberget kitiltották két Forma-1-es versenyhétvégéről.
Rosberg az előző futamon, Sanghajban vétett a szabályok ellen, amikor átadta a belépőkártyáját egy fotós-barátjának. Mivel a névre szóló jegy átruházása tilos, két futamról kitiltották a német világbajnokot, aki visszavonulása óta televíziós szakkommentátorként dolgozik.
Rosberg vb-győztesként minden futamon jelen lehet, de a szabály megszegése miatt a mostani azerbajdzsáni, valamint a két hét múlva sorra kerülő barcelonai versenyhétvégéről kitiltották. Legközelebb a Monacói Nagydíjon léphet be a pálya belső, zárt részére, ahol a csapatok táboroznak.
 (MTI)  "
745,sport,"A kenyai Eliud Kipchoge pályarekorddal, és minden idők második legjobb időeredményével (2:02:37) nyerte a London Marathont. A nőknél szintén kenyai győzelem született, Brigid Kosgei 2:18:20-as idővel ért célba.
Eliud Kipchoge karrierje során negyedszer nyerte meg a London Marathont. A kenyai világcsúcstartó érinthetetlen ezen a távon, 2013 óta nem kapott ki egyszer sem, 10 győzelmet aratott a világ legnagyobb versenyein. 
Az idei London Marathont elég nagy hírverés vette körül, Mo Farah szállodai lopásos, verekedős balhéján kívül is. Kipchoge mindig nagy figyelmet érdemel, de a britek kedvence a pályán négyszeres olimpiai bajnok Mo Farah is egyre versenyképesebb a 42,195 kilométeres távon, kihívója lett Kicphogének. Farah tavaly harmadik lett Londonban, majd az ősszel nagy hajrával megnyerte a Chicago Marathont, ráadásul 2:05:11-gyel Európa-rekordot állított fel.
Kipchoge szeptemberben futott 2:01:39-cel döbbenetes világrekordot, és edzője, Patrick Sang szerint a formája közel olyan jó most is, mint akkor volt. A két nagy sztáron kívül is bombaerős volt a mezőny, a korábbi világcsúcstartó, 2:03-as idővel bíró Wilson Kipsang, a 2017-es győztes Daniel Wanjiru, és 2:04-gyel érkező atléták, mint Mosinet Geremew, Tamirat Tola vagy Shura Kitata.
A féltávig, amit 1:01:37-tel teljesítettek, a legjobbak együtt haladtak egy kilencfős bolyban. Kipchoge ezután váltott ritmust, eléggé meg is rázta az élbolyt, Farah 25 kilométernél leszakadni látszott, majd öt kilométer alatt hét másodperces hátránya 24-re nőtt. Harminc kilométernél már csak négyfős volt az élcsoport, Kipchogéval három etióp, Geremew, Kitata és Mule Wasihun tartotta a tempót, a részidők alapján már a pályacsúcs is veszélyben volt. 
Harmincöt kilométernél is együtt volt még a négy futó az élen, Farah hátránya 47 másodpercre nőtt, de még volt esélye új egyéni csúcsra és Európa-rekordra. 
Az utolsó kilométerekre Kipchogéval már csak Geremew tudott menni, Wasihun 9 másodpercre lemaradt mögöttük, már nem volt esélye 40 kilométernél beleszólni a versenybe. Kipchoge megint tökéletesen felkészült és tudatos volt, az utolsó másfél kilométeren még mindig tudott újítani, lerázta Geremewet is, már csak az órával versenyzett.
Végül minden idők második legjobb idejével, 2:02:37-tel győzött. Kipchoge saját 2:03:05-ös pályacsúcsát döntötte meg.
Geremew 18 másodperccel, egyéni csúccsal nyert, a harmadik Wasihun lett. Mo Farah 2:05:39-cel ért célba, az ötödik lett. 
A női mezőny is bombaerős volt, a csak tisztán női mezőnyben leggyorsabban futó Mary Keitany, a korábbi chicagói győztes Brigid Kosgei, a már London Marathont is nyerő Vivien Cheruiyot és a berlini bajnok Glady Cheruno is esélyesnek tűnt.
A verseny 35 kilométer után dőlt el, Kosgei rogyasztotta meg tempóváltásaival az ellenfeleket. A kenyai mindeni idők leggyorsabbja volt a táv második felében, 1:06:42-vel. A maratont 2:18:20-as idővel, egyéni csúccsal nyerte, közel két percet vert Cheruiyotra. A harmadik Roza Dereje lett 2:20:51-gyel."
746,sport,"Kizárták Kimi Räikkönent a bakui időmérőről, mert az autója első szárnya szabálytalan volt – az engedélyezett 5 mm-nél nagyobb mértékben hajlott meg az FIA tesztjén. A finn világbajnok a nyolcadik helyről indult volna a futamon.
Az Alfa Romeo pilótája eredetileg a kilencedik helyen kvalifikálta magát a szombati időmérőn, majd megörökölte a 8. pozíciót csapattársa, Antonio Giovinazzi 10 helyes rajtbüntetése után. A diszkvalifikáció miatt ugyanakkor csak a boxból fog rajtolni, de nem lesz egyedül:
a red bullos gasly és a williamses kubica is a boxból indul.
Gaslyt azért zárták ki, mert nem állt meg a mérlegelésnél, Kubica pedig a Q1-ben összetörte az autóját. Az Azerbajdzsáni Nagydíj vasárnap 14.10-órakor kezdődik, az első sorból a két Mercedes indul Bottas-Hamilton sorrendben. "
747,sport," Szilágyi Áron ezüstérmet nyert vasárnap a szöuli kard Grand Prix-n. A 2017-es vb-győztes Szatmári András kisebb sérülése miatt nem utazott a tornára. 
A tokiói olimpiai kvalifikációs sorozat első állomásán a kétszeres olimpiai bajnok magyar vívó a dél-koreai Szung Dzsun Mót 15-7-re, a kínai Vang Sit 15-9-re, az iráni Ali Pakdamant 15-14-re, az olasz Luca Curatolit 15-12-re, majd az elődöntőben a világbajnoki címvédő, dél-koreai Kim Junghvant 15-13-ra győzte le. Végül a döntőben minimális különbséggel, 15-14-re kapott ki egy harmadik hazai kardozótól, Oh Szanguktól.
Decsi Tamás az első körben 15-14-re verte a georgiai Szandro Bazadzét, azután a 32 között 15-12-re kikapott az orosz Kamil Ibragimovtól. Egy nappal korábban, a női versenyben Pusztai Liza hatodik lett, Márton Anna pedig az első fordulóban vereséget szenvedett.
(MTI)"
748,sport,"A PSG szombat este 2–0-s előnyről kapott ki a Rennes-től a Francia Kupa döntőjében, a csapat legnagyobb sztárjai pedig távolról sem kezelték jól a helyzetet. Kylian Mbappét még a hosszabbításban, két perccel a büntetőpárbaj előtt állították ki egy csúnya és felesleges szabálytalanság miatt, Neymar pedig a mérkőzés után megütött egy nézőt, majd beszólt a csapattársainak.
Egy néző minden, a díjátadó felé haladó PSG-játékosnak beszólt valamit, természetesen Neymart is megtalálta. Ilyen gyakran megesik, de a rosszkedvű és csalódott brazil ezúttal nem hagyta annyiban a dolgot, hanem odacsapott a szurkolónak (ezért Instagramon később elnézést kért).
Neymar appears to hit a fan following PSG’s cup final defeat. pic.twitter.com/kdpGKmBcoz
Neymar kisebb ámokfutása itt még nem ért végett, a mérkőzés után megtalálta a saját csapattársait is. Szerinte sok olyan fiatal van a PSG-ben, akik nem hallgatnak a tapasztaltabb játékosokra, és még az edzőnek is visszaszólnak.
Így nem jut messzire a csapat. Jobban kellene tisztelniük a tapasztaltabb játékosokat. Nekem is ezt kellett tennem fiatalon 
– mondta Neymar."
749,sport,"A szombatihoz képest hűvösebb körülmények között indulhatott a Hungaroringen a túraautó-világkupa hétvégéjének második időmérője, amit egyből Michelisz Norbert nyitott az élen - a Hyundai magyar pilótája a szombati legjobb idején egy tizedet javítva, az időmérő elején a teljes mezőnynek fél másodpercet adva állt az élre.
A kezdeti gyorskörök után ugyan egy pillanatra el tudták venni Michelisz első helyét, de a még volt tartalék a legjobb magyar túraautósban, aki simán nyerte a Q1-et, aminek a végén jól jelezte a mezőny sűrűségét, hogy Michelisz mögött a top 5 egy tizedmásodpercen belül volt, és fél másodperces hátránnyal már le lehetett maradni a Q2-ről
Emiatt a Q1-ben több nagy név is elvérzett, a hyundaios Nicky Catsburg, a Lynk & Cót vezető Yvan Muller, a hondás Tassi Attila és Tiago Monteiro sem jutottak be a legjobb 12-be, de három Audi is lemaradt a továbbjutó helyekről.
A Q2-ben aztán beindult a gyorsulás, Michelisz hiába javított Q1-es idején, azzal is csak a nyolcadik helyen kezdett, így az utolsó másodpercekben nagy kérdés volt, hogy gyorsuljon, vagy vegye el a gázt, és a fordított rajtrácsra menjen rá. Az előbbi mellett döntött, és továbbment a Q3-ba pontot szerezni a negyedik helyen. A nagy helyezkedés közben a fordított rajtrácsos pole-t Jean-Karl Vernay szerezte meg az Audival, mellőle a Q2 végén taktikusan a boxban maradó Daniel Haglöf (Cupra) indul majd.

Michelisz második pilótaként gurult ki a Q3-ban, és egyből az élen nyitott, miután az első mért kört autózó Néstor Girolami annyira a határon autózott, hogy elhagyta a pályát, és elvették tőle - az egyébként Micheliszénél jobb - körét. A kora délelőtti hideg után kisütött a nap, ez módosíthatta a pálya állapotát, mert Michelisz után mindenki lassault valamelyest, és bár ezredeken belül zárt a maradék négy pilóta, Micheliszt senki nem tudta megelőzni,

ezzel Michelisz Norbert pole pozícióból kezdheti a hungaroringi főfutamot 17.00-tól.
Michelisz mellől korábbi hondás csapattársa, Esteban Guerrieri indulhat majd, akit 8 ezreddel előzött meg az időmérőn, hatalmas csata várható közöttük.
Michelisz természetesen boldog volt, hogy pont a Hungaroringen sikerült első helyet szereznie az időmérőn, főleg azok után, hogy szombaton még csak a fordított rajtrácsos pole-t tartotta elképzelhetőnek, de nem tudja pontosan, mitől lettek jobbak, azon től, hogy volt benne egy kis szerencse is. Ettől még nem gondolja, hogy övék lenne a leggyorsabb autó, a cél viszont így is az, hogy megnyerje a futamot."
750,sport,"Charles Leclerc parádésan vezetett az Azerbajdzsáni Nagydíj szabadedzésein, rendre verte a Mercedeseket és a ferraris Sebastian Vettelt is. Az időmérőn is jól teljesített, mígnem a Q2-ben elmérte a 8-as kanyar féktávját és összetörte az autót. 
Nincs mentség. Haszontalan voltam. Megpróbálok holnap javítani. Elnézést kérek a szurkolóktól, és még inkább a csapattól, ennél sokkal többet érdemelt
– írta Leclerc Twitteren, aki az összetört autóban hülyének nevezte magát, majd az időmérő után elmondta, hogy csak és kizárólag ő a hibás a balesetért, nem keres kifogásokat.
A ferraris egyébként így is bejutott a Q3-ba, Antonio Giovinazzi büntetése miatt pedig a 9. helyről indulhat. Az Azerbajdzsáni Nagydíj vasárnap 14.10-órakor kezdődik, az első sorból a két Mercedes indul Bottas-Hamilton sorrendben."
751,sport,"4-4-es döntetlent játszott a Sporting Kansas City a New England Revolutionnel az észak-amerikai profi labdarúgó-bajnokság (MLS) legutóbbi játéknapján. Németh Krisztián kezdett a Sportingban, Sallói Dániel a 75. percben állt be, Baráth Botond viszont csak a padról nézte végig a mérkőzést.
A találkozó esélyese a Kansas City volt, ennek ellenére a New England szerezte meg a vezetést a 18. percben Caicedo góljával. 15 perccel később Németh Krisztián egyenlített, de az első félidőben még két gólt szerzett a Revolution, így 3-1-s hátrányban mehetett pihenni a Sporting.
A második félidő elején emberelőnybe került a Kansas, Gutierrez pedig büntetőből szépített a 60. percben. A következő 10 percben két gól is született: előbb a 10 emberrel játszó New England volt eredményes, majd ismét Gutierrez talált be. A Kansas ettől kezdve dominálta a mérkőzés, a 83. percben pedig összejött az egyenlítés Németh Krisztián második góljával.
Több találat már nem volt a mérkőzésen, ellenben még egy piros lapot begyűjtött a New England, így 4-4-es döntetlennel és két piros lappal ért véget a meccs."
752,sport,"Bár a francia bajnokságot idén is a PSG nyerte, ezt leszámítva borzalmas a fővárosi csapat szezonja: előbb nyert helyzetből verte ki őket a Manchester United a Bajnokok Ligájának nyolcaddöntőjében, szombaton pedig 2-0-s előnyből veszítették el a Francia Kupa döntőjét a Rennes ellen. Utóbbin a párizsiak legnagyobb sztárja, Kylian Mbappé egy rendkívül csúnya szabálytalanság és felesleges szabálytalanság után kiállíttatta magát. 
A mérkőzést jól kezdte a sorozatban ötödik kupagyőzelmére készülő PSG, Dani Alves és Neymar gólja után 21 perc után már 2-0-ra vezetett. A Rennes nem adta fel: előbb Presnel Kimpembe öngóljával szépítettek, majd a 66. percben Edson Mexer fejjel egyenlített.
a rennes úgy szerzett két gólt, hogy csak két kaput eltaláló lövése volt.
A PSG végig dominálta a mérkőzést, de sehogy nem akart összejönni a harmadik gól a rendes játékidőben, így jöhetett a hosszabbítás. A Rennes jól tartotta magát, miközben a PSG játékosai egyre frusztráltabbak lettek, Mbappé pedig két perccel a hosszabbítás vége előtt ki is állíttatta magát.
A büntetőpárbajt végül a hibátlan Rennes nyerte, miután a 121. percben a csereként beálló Christopher Nkunku rontott. Ez volt a Rennes történetének harmadik kupagyőzelme."
753,sport,"Hiába érte el karrierje legjobb kvalifikációs idejét és lett nyolcadik az időmérőn Antonio Giovinazzi, vezérlőelektronika-csere miatt végül csak a 18. helyről indulhat a vasárnapi Azerbajdzsáni Nagydíjon.
A Ferrari azután módosított az egységen, hogy Charles Leclercnek problémája volt vele Bahreinben. Az új verzió Kínában már a Ferrari-motoros csapatok rendelkezésére állt, de az Alfa Romeo akkor még úgy döntött, hogy nem építi be a fejlesztést az autóba.
Ez végül rosszul sült el, az olasz pilóta alatt elromlott a módosítatlan vezérlőelektronika, ki is kellett cserélni. Most Bakuban pedig megkapta az új változatot, ami viszont így már a harmadik vezérlőelektronika lesz autójában, ami 10 helyes rajtbüntetést eredményezett.
Az Azerbajdzsáni Nagydíj vasárnap 14.10-órakor kezdődik, az első sorból a két Mercedes indul Bottas-Hamilton sorrendben."
754,sport,"A magyar jégkorong-válogatott április 29-én, Dél-Korea ellen kezd a kazahsztáni Nur-Szultánban, a divízió I/A csoportos világbajnokságon. A torna május 5-ig tart, és sorban Fehéroroszország, Litvánia, Szlovénia valamint Kazahsztán lesz a magyar csapat ellenfele. A felsorolásból is látszik, hogy
minden idők egyik legerősebb másodosztályú vb-jére készülhettek a csapatok.
Aztán az utolsó hetek, napok némileg átírták a forgatókönyveket.
Évről-évre megszokhattuk, hogy az utolsó pillanatban egy-egy kulcsjátékosunk esik ki a felkészülés, vagy a bajnokság végére. Most, szinte az utazás pillanatában derült ki, hogy Jarmo Tolvanen kapitány betegség miatt kórházi ágyából nézi végig a mieink meccseit, nem utazhatott el a csapattal. Megbízott kapitányként a csak 39 éves Majoross Gergely irányít majd. A váltás szakmailag nem olyan drámai, a MAC edzője már 2013 óta dolgozik a válogatott mellett, a csapat jól felkészült, de a kapitány azért hiányozhat majd a hídról.
Míg a felkészülés előtti sajtótájékoztatón Tolvanen tele volt kérdőjelekkel, ezek a hat barátságos meccsen már kiegyenesedtek. A mieink négy győzelemmel és két vereséggel zárták a világbajnokság előtti sorozatot. Meccsről meccsre mutattunk egyre biztatóbb játékot. Már a svédek elleni vereség is felért egy sikernek, hiszen két harmadon keresztül egyenrangú ellenfelek voltunk. Aztán a lengyelek elleni két meccsen a taktikai felkészítésen volt a hangsúly, ez a játékon is meglátszott, majd két pazar győzelem következett: 7-4 Szlovénia, 6-1 az A csoportos Olaszország ellen.
A britek elleni mérkőzés már kicsit gyengébbre sikerült, ekkor söpört át egy járvány a fél stábon. Tolvanen Angliából hazatérve érezte magát egyre rosszabbul, aminek az lett a vége, hogy kórházba kellett szállítani. Állapota nem engedte meg, hogy a csapattal tartson, de amennyiben a stáb igényli, itthonról segít. A játékrendszerben a mostani edzőváltás semmilyen változást nem hoz. Mindig a következő ellenfélből készülünk, és ahogy haladunk előre a vb-n, úgy alakulhat a taktika is.
A mieink keretében csupa olyan játékos kapott helyet, aki kiválóan zárta a mögöttünk álló szezont. A korábbi években az EBEL-ben idén remeklő fehérvári hokisok voltak túlsúlyban, de most legalább annyi játékos került ki a szlovák első osztályban playoffba jutó MAC Újbudából, illetve a DVTK-ből. A hazai bajnokságból három ember kapott bizalmat, illetve a sérült Sebők Balázson kívül itt vannak a legjobb légiósaink is. 
Ami a jelenlegi keret fehérvári játékosait illeti,
Ők valamennyien a a világbajnokságon szereplő csapat alapemberei lesznek. A MAC legeredményesebb játékosa Bodó Christopher volt (49 pont, 17+32), de Nagy Krisztián (31 pont, 11+20) és Terbócs István (22 pont, 10+12) is kiemelkedőt nyújtott. A miskolciaknál Magosi Bálint (49 pont, 27+22) és a szapporói hős, a még mindig ponterős Vas János (49 pont, 27+22) voltak a legeredményesebbek.
A keret tagja Bartalis István is, aki a német Schwenningenben játszott, kénytelen volt kihagyni a tavalyi, rossz emlékű vb-t. Ő az egyik legjobb csatár Galló Vilmos mellett, aki bár kiesett a svéd Timrával, de ebben a szezonban 52 meccsen 18 pontja volt. Wehrs Kevin pedig még a német másodosztályban szerepelt, a Tolzer Löwen csapatában védőként 50 meccsen 39 pontot (12+27) gyűjtött.
Anze Kopitar, az NHL-ben szereplő Los Angeles Kings hokisa közölte, hogy eljön a vb-re, mindenki szuper favoritként emlegette Szlovéniát. Aztán sorban fogytak el a világsztárok a csapatból. Kopitar egymaga zseni, és abban senkinek ne legyen kétsége, hogy húzni fogja a társait, de több kulcsjátékos hiánya már egyenként is komoly gondot okozhat. Sérülések és egyéb okok miatt a hiányzók névsora:
A 31 éves Kopitart 2005-ben, az első kör 11. helyén draftolta a Los Angeles Kings, amellyel 2012-ben és 2014-ben is Stanley Kupát nyert. Kétszer nyerte el a Frank J. Selke-trófát, amelyet az NHL legjobban védekező csatárának ítélnek oda. Amerikában csak a Kingsben hokizott eddig, 1003 NHL-meccse van, amelyeken 312 gólt ütött és 576 gólpasszt adott. Öt világbajnokságon szerepelt eddig, ott volt a 2014-es olimpián is, amelyen Szlovénia végül csak a negyeddöntőben esett ki.
A keretben amúgy több olyan hokis is szerepet kap majd Kazahsztánban, akik magyar csapatokban szerepelnek. Így aztán közelebbről is ismerheti a magyar válogatottat a fehérvári Anze Kuralt, a diósgyőri Ziga Pance, vagy az újpesti Anze Ropret. 
A legnagyobb esélyes talán a házigazda csapat, amely nem véletlenül protestált tavaly a rendezésért. Hazai környezetben akarják ünnepelni a felkerülést, amelyért sorozatban harmadszor szállnak harcba. A tavalyi, budapesti vb-n az ellenük szenvedett 3-0-s vereség nagyon sima győzelem volt a számukra, négy perc alatt intéztek el minket.
A csapat nagy része az orosz bajnokságban, a KHL-ben szereplő Barisz Asztanára épül, amely egészen kiválóan szerepelt a szezonban. A keleti konferencia második helyén végzett, 62 meccsből 86 pontot gyűjtött. Aztán a rájátszásban, a Gagarin Kupában a konferencia elődöntőig jutott, legyőzte a Torpedót, de végül kikapott a bajnoki döntőt játszó Avangard ellen.
A csapat három legjobbja igaz három külföldi lett (Darren Dietz, André Petersson, Patrice Cormier), de a hazai játékosok is kiválót nyújtottak. Köztük Roman Sztarcsenko lett a legjobb, aki a tavalyi, budapesti világbajnokságon is termelte a pontokat, öt meccsen hat gólig és 8 pontig jutott. A kanadai Dietz a vb előtt nem sokkal kapta meg a kazah állampolgárságot, kiváló és nagyon ponterős védővel erősödtek. Dustin Boyd is honosított játékosként kapott helyet a keretben.
Nagyon nehéz meccs lesz velük, de mivel a program szerint ez a nur-szultáni világbajnokság utolsó meccse lesz, talán sok minden eldől addigra. Figyelmeztető lehet az is, hogy a kazahok a vb előtti utolsó felkészülési meccsükön úgy kaptak ki 5-4-re a fehéroroszoktól, hogy 12 perccel a vége előtt még 4-2-re vezettek, Mihajlisz, Szagadajev, Boyd és Sevcsenko ütötték a góljaikat.
Dél-Korea csak átszállójegyet váltott az A csoportba, de az mindenféleképp meglepetés volt, hogy két éve, Kijevben Ausztria mellett feljutottak az elitbe. Akkor a nem túl jó formában játszó válogatottunk 3-1-re kapott ki tőlük. Ugyanazt a gyors, technikás hokit játsszák, bár tavaly óta nagyon sok változás történt a keretben, már csak két légiósuk maradt. A válogatott kétszeres Stanley-kupagyőztes másodedzője, az orosz Szergej Nyemcsinov dicsérte a magyar csapatot is, de azt is elmondta, hogy a feljutásért mennek ők is.
Érdekesség, hogy a koreai csapat szövetségi kapitánya az a Jim Paek, akit 1985-ben, a kilencedik körben, a 170. helyen draftolt a Pittsburgh Penguins. Kanadai junior ligákban hokizott, és az NHL-ben is játszott, nem is akárhogyan. A Pittsburgh, a Los Angeles és az Ottawa csapataiban összesen öt szezont húzott le, 219 meccsen öt gólja és 29 gólpassza volt a védőnek. A kanadai válogatottban 48 meccsen kapott szerepet a szöuli születésű Paek.
A fehérorosz válogatott a dél-koreiakkal együtt esett ki tavaly az A csoportból. A keret alapos vérfrissítésen ment át, nagyon sok a fiatal, de most is a KHL-ben, az alapszakaszban a divíziójában az utolsó előtte helyen végzett Dinamo Minszkre épül. Egyértelmű céljuk a visszakerülés, de azt Andrij Szidorenko szövetségi kapitány a vb előtt megjegyezte, komoly problémáik vannak kapus poszton, amit a nyitányra már ki akarnak küszöbölni.

Geoff Platt, a csapat honosított kanadaija – akinek lassan 500 KHL-es meccse lesz épp a finn Jokerittől tér vissza a Dinamo Minszkbe – egy interjúban azt mondta, a fehéroroszok, a kazahokkal kéz a kézben fognak feljutni. Tény, hogy az orosz bajnokságból jól ismeri egymást a két csapat. Viszont elveszítették az eddig kilenc vb-n szerepelt Andrej Sztaszt, aki felvette az orosz állampolgárságot. 

Egyáltalán nem szabad lebecsülni a B csoportból érkező Litvániát, amelyet kanadai szakember, Daniel Lacroix készített fel. Fiatal, technikás csapattal jönnek, amelyek mellett rutinos, világhírű játékossal egészítenek ki. Ott lesz Nur-Szultánban a már 40 éves Dainius Zubrus, aki 1293 NHL-meccset játszott a Philadelphia, a Montreal, a Washington, a Buffalo, a New Jersey és a San Jose csapataiban. 2016-ban ugyan visszavonult, de tapasztalatával sokat tehet azért, hogy a második vonalban tartsa Litvániát.
Korábban arról is szó volt, hogy vele tart a másik litván legenda, Darius Kasparaitis is, de végül a 46 éves hokis (aki még a 2016–2017-es idényben aktívan játszott) végül lemondta a szereplést. A litvánok kapitánya is megemlítette egy interjúban, hogy bár valószínűleg nem ők lesznek ennek a csoportnak a favoritjai, mindenki dolgát meg akarják nehezíteni. Kiemelte azt is, hogy a mieink komoly eséllyel szállnak majd harcba a feljutásért. 
Kapusok: Bálizs Bence (MAC Újbuda), Rajna Miklós (MAC Újbuda), Vay Ádám (DVTK Jegesmedvék)
Hátvédek: Macaulay Scott (MAC Újbuda), Pozsgai Tamás (MAC Újbuda), Stipsicz Bence (Fehérvár AV19), Szabó Dániel (Fehérvár AV19), Szirányi Bence (DVTK Jegesmedvék), Varga Arnold (UTE), Wehrs Kevin (Tölzer Löwen – Németország)
Csatárok: Bartalis István (Schwenningen – Németország), Benk András (UTE), Bodó Christopher (MAC Újbuda), Erdély Csanád (Fehérvár AV19), Galló Vilmos (Timra – Svédország), Hári János (Fehérvár AV19), Magosi Bálint (DVTK Jegesmedvék), Nagy Gergő (FTC-Telekom), Nagy Krisztián (MAC Újbuda), Sarauer Andrew (Fehérvár AV19), Sofron István (Fehérvár AV19), Terbócs István (MAC Újbuda), Vas János (DVTK Jegesmedvék)
A magyar válogatott vb-programja:
Április 29., Dél-Korea, 8.30
Április 30., Fehéroroszország, 15.30
Május 2., Litvánia, 8.30
Május 3., Szlovénia, 15.30
Május 5., Kazahsztán, 15.30
A Sport1 az összes magyar meccset közvetíti, az Index pedig a helyszínről követi élőben az eseményeket. 

(Borítókép: Kovács Tamás / MTI)
"
755,sport,"A címvédő Mark Williams, és a szintén korábbi háromszoros bajnok Mark Selby is kiesett a sheffieldi snooker-vébén szombaton, írja a BBC.
Williams pénteken mellkasi fájdalmakkal kórházban járt, azután lett rosszul, hogy 5-3-as hátrányba került David Gilberttel szemben. Szombaton végül 13-9-re kapott ki.
Selby hátrányt ledolgozva jött fel Garry Wilson ellen 10-10-re, azonban innen végül a selejtezős játékos nyerte az utolsó három frémet.
Nem Williams és Selby az első meglepetés kiesők, Ronnie O'Sullivant a világbajnokságok történetének első amatőr indulója, James Cahill állította meg rögtön az első körben."
756,sport,"A kerékpárversenyek visszatérő képsora, hogy a célba érkezés után szinte azonnal gumicukrot kezdenek el zabálni a versenyzők. Láthattuk ezt a szeptemberben véget ért Vuelta a Espana egyik hegyi szakasza végén Rafal Majkától, míg korábban Peter Sagan is rögtön rámarkolt egy zacskó Haribóra. De nemcsak ők, egy csomó másik bringás is függő. 
Vicces, hogy néha milyen kis dolgok segítenek eljutni a célvonalig. Például szombaton tudtam, hogy ha elérek a célig, akkor kaphatok egy kis csomag Haribo-cukrot. Ez volt az egyik dolog, ami átfutott az agyamon
– nyilatkozta Chris Froome a tavalyi Vueltán, amit aztán meg is nyert.
Hogy Froome nemcsak egyszeri gumicukor-fogyasztó volt, arról a Giro d'Italia után nyilvánosságra hozott étkezési terve is árulkodott, verseny közben és előtt nem, de utána, a regeneráció miatt Haribót is evett a Sky klasszisa.

A leglátványosabb példát Sagan hozta, aki a tavalyi Kuurne–Brüsszel–Kuurne-verseny után úgy vetette rá magát a gumicukorra, mint Hakapeszi Maki szokta volt a mogyorós csokira. A világbajnok bringás marokszámra tömte az arcába a gumimacikat, miután befutott.

Az odáig világos, hogy a bringások gyorsan fel akarják tölteni magukat energiával és szénhidráttal, de az elsőre furcsa, hogy ezt az ezerféle, gondosan megszerkesztett táplálék-kiegészítők helyett egy bárhol kapható édességgel teszik meg.
A Bycycling.com-nak nyilatkozó táplálkozástudományi szakértő, Stacy Smith állítja, ezek a gumicukrok azért hasznosak, mert úgy emelik meg gyorsan a vércukorszintet, hogy közben nem okoznak emésztési problémákat.
Sok sportoló a regeneráció javítása miatt elsősorban fehérjéket vesz magához, de ez nem mindig lehet indokolt. „A regeneráció, legalábbis az állóképességi sportolóknál, inkább a feltöltésről és nem az újraépítésről szól. A kerékpározás nem okoz annyi izomvesztést, ha adaptálódtál hozzá. Ezkenek a srácoknak az elsődleges üzemanyaguk a szénhidrát, a zsír és egy kevés fehérje” – mondta a Cyclingtipsnek a fiziológus Allen Lim, aki több csapattal is dolgozott már együtt Tour de France-okon is.
Kusztor Péter, a Team Novo Nordisk versenyzője is ezt vallja:
A legfontosabb a Haribónál, hogy tiszta cukor az egész, ezért a lehető leggyorsabban vissza lehet pótolni az elvesztett energiát, ami elengedhetetlen a megmérettetés utáni pár percben. Ezek mellett zselatin van benne, ami jót tesz az ízületeknek. És nem utolsó sorban valami más ízt kapsz, nem a szokásos verseny közben elfogyasztott szeletek, zselék ízvilága köszön vissza. Verseny után szoktam én is enni, és arra is volt már példa, hogy verseny közben ettem.
A bringások kólával is szokták vércukorszintjüket emelni, de erre jó a gumicukor is, egy kis zacskó nagyjából egy doboz kólával egyenértékű. Lim szerint a Haribo azért előnyös, mert több típusú cukor van benne, glükóz és fruktóz is fel tud szívódni belőle. Az egyszerre két szálon futó transzfer pedig gyorsabb feltöltődést hoz. Persze az sem mindegy, honnan származik a Haribo, az amerikai gyártásúakban szinte csak fruktóz van, szemben az európaival, ami mindkét cukorfélét tartalmazza.
 What do you do after you win a stage at @tourdepologne ? Sit on the ground and smash some #haribo of course. #grit #cycling #procycling #realism #behindthescenes #tdp2017 #tdp @bmcproteam @dylanteuns
 Peloton Brief (@pelotonbrief) által megosztott bejegyzés, Júl 31., 2017, időpont: 10:57 (PDT időzóna szerint)
Van olyan kerékpáredző, aki szerint a gumimacik nem játszhatnak igazi szerepet a regenerációban, de arra jók, hogy a kötelező körök (interjúk, díjátadók, satöbbi) végéig átvészelje vele a sportoló, aztán jöhet a rendes táplálkozás.
Azt nem tudni pontosan, hogy mikor kezdtek el gumicukrot is enni a bringások, de az biztos, hogy több évtizedes hagyománya van. Ebben persze az is közrejátszhatott, hogy a Haribo több kerékpárverseny támogatója, például a Tour de France-on is mindig ott van, szórja a népnek a cukrot, de egy időben a verseny is viselte a nevét: az 1994 és 2006 között rendezett Classic Haribo győztese ráadásul annyi kiló gumicukrot vihetett haza, amennyit ő maga nyomott a mérlegen.
After cycling 200km over Italian mountains Bernie definitely deserves his post stage Haribo @EiselBernhard @TeamDiData pic.twitter.com/z1vhlM5w7u
 A gumicukrot profik és amatőrök is fogyasztják, van, aki szerint azért jó, mert nem kell rá inni, mint az energiazselékre, és nagy sebességnél is el lehet szopogatni. A legbizarrabb felhasználó valószínűleg a németek egyik legjobb sprintere, André Greipel, aki elárulta, van, hogy teába keveri a gumimacikat. 

(Borítókép: Shutterstock)
"
757,sport,"A második helyen álló Dortmund volt az esélyes, azonban a forduló előtt 15. Schalke 04 meglepetésre 4-2-re győzni tudott a német labdarúgó-bajnokság 31. fordulójának szombati játéknapján.
A Dortmundnál hat percen belül a csapatkapitány Marco Reus és Marius Wolf is piros lapot kapott. Reus egy hátulról érkező becsúszás után kapta meg a pirosat a 60. percben, ami után aztán óriási szabadrúgásgólt lőtt Caligiuri.
Ezzel a vereséggel óriási lehetőséghez jutott a címvédő Bayern München, ugyanis négy pontra növelheti előnyét a tabella élén, amennyiben vasárnap nyer Nürnbergben.
A Gulácsi Pétert és Willi Orbánt foglalkoztató RB Leipzig 2-1-re nyert a vendég Freiburg ellen, ezzel biztosította helyét a Bajnokok Ligája következő kiírásának csoportkörében. A lipcseieknél a kezdőcsapatban kapott lehetőséget a magyar válogatott két alapembere, akik végig is játszották a meccset.
Dárdai Pál együttese, a Hertha február eleje óta nyeretlen a Bundesligában, a szezon végén távozó magyar szakember csapata ugyanakkor az Európa-ligában elődöntős Frankfurt otthonában ért el ezúttal gól nélküli döntetlent.
A kiesés elől menekülő Stuttgart egygólos mérkőzésen nyert otthon a Bajnokok Ligája-indulásért harcoló Borussia Mönchengladbach ellen. Közben a Stuttgarter Nachrichten arról írt, hogy a Stuttgart vezetősége Löw Zsoltot szemelte ki a vezetőedzőnek, aki így az átmenetileg kinevezett Nico Willingtől venné át a csapatot. dortmund schalke"
758,sport,"A sorozatban nyolcadik bajnoki címét egy hete bebiztosító Juventus 1-1-es döntetlent játszott az Internazionale otthonában a labdarúgó Serie A 34. fordulójának szombati játéknapján.
A Juvénál Cristiano Ronaldo egyenlített, az ötszörös aranylabdás portugál klasszisnak ez volt pályafutása 600. gólja klubszínekben. A 34 éves támadó a Sporting Lisboában 5, a Manchester Unitedben 118, a Real Madridban 450, a Juventusban pedig 27-szer volt eredményes.
Korábban az AS Roma magabiztos teljesítménnyel, 3-0-ra verte a vendég Cagliarit, írja az MTI. juve inter"
759,sport,"Története 26. bajnoki címét szerezte meg szombaton az FC Barcelona labdarúgócsapata, amit a Levante 1-0-ás legyőzésével biztosítottak be. 
A találkozót az ötszörös aranylabdás Lionel Messi döntötte el, a félidőben csereként lépett pályára, majd a 62. percben belőtte a találkozó egyetlen gólját. A BBC szerint a Levante kétszer is közel volt ahhoz, hogy egyenlítsen, de Jose Luis Moralesnek, és Enis Bardhinak sem sikerült betalálnia.
A Barcelona előnye három fordulóval a bajnokság zárása előtt kilenc pont, de jobb egymás elleni eredményüknek köszönhetően az Atlético Madrid már biztosan nem végezhet előttük, mivel a Barcelona házigazdaként 2-0-ra legyőzte őket, vendégként pedig 1-1-et ért el.
A Barcelona a harmadik fordulóban állt a tabella élére, és két rövid megszakítás után – a 8. és 13. kör után a Sevilla szorította le a második helyre – azóta is az első helyen volt, írja az MTI.
Az elmúlt 15 évben ez volt a katalánok tizedik aranyérme, a Real Madrid ebben az időszakban négyszer, az Atlético Madrid egyszer ünnepelhetett bajnoki címet. barca levante"
760,sport,"Nagy meglepetésre tízgólos különbséggel győzte le a Kielce a PSG-t a férfi kézilabda Bajnokok Ligája negyeddöntőjében, 34-24-re nyert a lengyel csapat a franciák ellen.
A L'Équipe szerint az első negyedórában még kiegyenlített volt a meccs, de a félidő végére már öt góllal vezetett a Kielce. A második félidő elején sikerült csökkenteniük a különbséget, de az utolsó negyedórára elfogyott, és záporoztak a lengyel gólok.
Az nso.hu szerint a Kielcében Vladimir Cupara nagyon jól védett, míg a támadásban Karalek és Kules jeleskedett.
Ezzel a PSG a kiesés szélére sodródott. A visszavágót május 5-én rendezik Párizsban, de a francia sztárcsapatnak csodára lenne szüksége a továbbjutáshoz.
Kielce (lengyel) PSG (francia) 34–24 (16–11)"
761,sport,"A Tottenham Hotspur először kapott ki március elején elfoglalt új stadionjában, miután az angol labdarúgó-bajnokság 36. fordulójának szombati játéknapján alulmaradt a West Ham Uniteddel szemben. A vendégek győztes találatát Michail Antonio szerezte a 67. percben.
A tabellán harmadik, BL-elődöntős Tottenham az új létesítményben korábbi négy hazai mérkőzését – egy Bajnokok Ligája -összecsapást és három bajnoki találkozót – úgy nyerte meg, hogy még gólt sem kapott. Adott esetben már a fordulót követően bebiztosíthatta volna részvételét a legrangosabb európai kupasorozat következő kiírásának csoportkörében, így azonban biztosan tovább tart a versenyfutás, írja az MTI.
A már kiesett Fulham hazai pályán 1-0-ra legyőzte a Cardiff Cityt. Az nso.hu szerint a volt liverpooli Ryan Babel több mint 20 méterről eleresztett bombájával nyertek 1-0-ra a hazaiak. Az ugyancsak búcsúzó, 18. helyen álló walesi együttes ezzel továbbra is nehéz helyzetben van, ugyanis hátránya három pont a már bennmaradó helyen álló Brightonnal szemben, amely akár meg is duplázhatja az előnyét.
A kiesés elől menekülő Brighton hazai pályán 1-1-es döntetlent játszott a Newcastle Uniteddel, míg a Southampton–AFC Bournemouth 3–3, a Crystal Palace–Everton 0–0 lett.
A Norwich City közben feljutott a Premier League-be, a Blackburn Rovers 2-1-es legyőzésével biztosította be, hogy három év szünet után újra a legjobbak között szerepel majd. A Norwich mögött a Sheffield Unitednek van a legjobb esélye a feljutásra, a harmadik hely pedig a rájátszásban dől majd el. premier league"
762,sport,"A harmadik helyen kiemelt Dominic Thiem agresszív játékkal győzte le a 11-szeres bajnok, és első kiemelt Rafael Nadalt 6:4, 6:4-re a barcelonai ATP-torna elődöntőjében, írja az ATP Tour. Nadal az előző héten kedvenc monte-carlói tornáján sem tudott döntőbe jutni.
A világelső Novak Djokovics mellett most már Thiem is elmondhatja magáról, hogy négyszer is sikerült legyőznie Nadalt salakon.
Thiemnek az is nagy fegyvertényt jelent a május végi Roland Garros előtt, ahol tavaly a döntőben kapott ki Nadaltól, hogy az elmúlt négy évben mindig meg tudta verni a spanyolt salakon.
A döntőben majd a 7. helyen kiemelt orosz Danyiil Medvegyev lesz Thiem ellenfele. Ő három szettben, 6:4, 3:6, 7:5-re győzte le a 4. kiemelt Nisikori Kejt."
763,sport,"A kétszeres címvédő kínai Ma Lung és a svéd Mattias Falck jutott be a férfi egyes vasárnapi fináléjába a budapesti asztalitenisz-világbajnokságon.
Az első szombati elődöntőben kínai csatát láthatott a Hungexpo G pavilonjának többezres közönsége, a sorozatban harmadik aranyérmére hajtó Ma Lung ellenfele a kilencedik helyen kiemelt Liang Csing-kun volt, aki a 16 között a világelső, ugyancsak kínai Fan Csen-tungot búcsúztatta.
A sportági nagyhatalom két képviselője látványos, magas színvonalú csatát vívott egymással, többször is parádés labdameneteknek tapsolhattak a nézők. Szoros szetteket küzdött végig a 30 éves Ma – aki térdsérülése miatt sokat kihagyott, ezért most csak 11. a világranglistán – és a 22 esztendős Liang. Végül a rutinosabb játékos diadalmaskodott.
A háromszoros olimpiai bajnok Ma Lung szombaton délelőtt férfi párosban aranyérmet nyert, így a vasárnapi zárónapon pályafutása 12. vb-elsőségéért száll majd harcba.
Az már korábban eldőlt, hogy a 2003-as vb óta most először nem csak kínai játékosok lesznek a szám döntőjében, a másik ágon egy-egy svéd és dél-koreai asztaliteniszező került a legjobb négy közé.
A 16. helyen kiemelt Mattias Falck – aki tavalyi házasságkötése után változtatta a nevét Karlssonról a felesége után Falckra – és a világranglistán csupán 157. An Dzsehjun mérkőzésén ellentétes szetteket, hullámzó játékot, sok hibát láthattak a szurkolók. A döntő szettben eleinte a 19 éves ázsiai vezetett, de 5-4-nél már a 128 között Szudi Ádámot búcsúztató, 27 éves svédnél volt az előny, aki aztán nem is engedte ki a vezetést a kezéből.
Falck a döntős szerepléssel pályafutása legnagyobb sikerét éri el, és Jan-Ove Waldner 1999-es harmadik helye után húsz évvel szerez ismét érmet Svédországnak férfi egyesben.
A torna meglepetésemberének, a négy kiemelt játékost is búcsúztató An Dzsehjunnak ezzel véget ért a meseszerű menetelése, amely a selejtezőben kezdődött, és bronzéremmel végződik.
A szombat délutáni program előtt köszöntötték a 40 évvel ezelőtt Phenjanban csapatvilágbajnoki címet szerzett aranytrió tagjait, Jónyer Istvánt, Klampár Tibort és Gergely Gábort. A Magyar Asztalitenisz Szövetség elnöke, Nátrán Roland a közönség tapsvihara közepette emlékplakettet adott át a három sportembernek, írja az MTI.
férfi egyes, elődöntő:
----------------------
Ma Lung (kínai, 11.) - Liang Csing-kun (kínai, 9.) 4-1 (8, -6, 9, 9, 12)
Mattias Falck (svéd, 16.)-An Dzse Hjun (dél-koreai) 4-3 (-8, 7, -3, 4, 9, -2, 5)
A vesztesek bronzérmesként zárják a vb-t.

(Borítókép: Szilágyi Anna / Index) 
"
764,sport,"Babos Tímea és Kristina Mladenovic bejutott a fináléba a 250 ezer dollár (71 millió forint) összdíjazású isztambuli salakpályás női tenisztorna párosversenyében.
Az első helyen kiemelt magyar, francia kettős a szombati elődöntőben rendkívül magabiztosan, mindössze négy játékot veszítve győzte le a Cornelia Lister, Renata Voracova svéd, cseh duót. Babosék a döntőben az Alexa Guarachi, Sabrina Santamaria chilei, amerikai párossal találkoznak.
Szintén szombaton a 3. helyen kiemelt cseh Petra Kvitova jutott a döntőbe a 886 ezer dollár (253 millió forint) összdíjazású stuttgarti salakpályás női tenisztornán, miután az elődöntőben három szettben legyőzte a 6. helyen rangsorolt holland Kiki Bertenst.
Babos Tímea, Kristina Mladenovic (magyar, francia, 1.)-Cornelia Lister, Renata Voracova (svéd, cseh) 6:2, 6:2"
765,sport,"Története során 30. alkalommal lett bajnok a Ferencváros labdarúgócsapata. Ez már azelőtt eldőlt, hogy pályára lépett volna az OTP Bank Liga szombati játéknapján.
Az előző kiírásban aranyérmes, második helyen álló MOL Vidi FC csak 1-1-es döntetlent játszott otthon a Puskás Akadémiával, így a 19:30 órakor a Budapest Honvéd vendégeként, az Új Hidegkuti Nándor Stadionban pályára lépő Ferencváros előnye már behozhatatlan volt.
Így az sem számított, hogy a saját szombati meccsét elvesztette.
A Budapest Honvéd 3-2-re győzte le a Ferencvárost. Szerhij Rebrov vezetőedző a kezdés előtt elárulta: a délután történtek ismeretében azt kérte játékosaitól, hogy függetlenítsék magukat a már megnyert bajnoki aranyéremtől, és kellő motivációval lépjenek pályára.
A Ferencváros ennek szellemében is kezdte a mérkőzést, de lendülete és koncentrációja hamar elfogyott, írta az MTI.Az első félidőben egyértelműen a Honvéd irányított, több gólhelyzetet is kialakított, a 36. percben pedig Uzoma révén megszerezte a vezetést. A gól után a Honvéd visszavett a tempóból, az addig is erőtlen támadójátékot nyújtó vendégeket viszont az sem rázta fel, hogy hátrányba kerültek, képtelenek voltak ritmust váltani.
A második félidőben a Honvéd öt perc alatt eldönthette volna a meccset - játékosai kétszer hibáztak óriási helyzetben -, ehelyett egyenlítettek a vendégek: szöglet után Haratin talált a kapuba. A 62. percben azonban már gólt ünnepelhetett a hazai közönség: a ferencvárosi védelem több részletben is kihagyott, amit Ben-Hatira használt ki. A 73. percben Nguen egyenlítet, de nem sokáig tudta megtartani az eredményt, mert az ismételt védelmi hibát Ben-Hatira látványos átemelős góllal büntette.
A korábbi Vidi-Puskás Akadémián a mérkőzés elején nagy fölényben játszott a Vidi, sokat birtokolták a labdát a fehérváriak, de igazi gólhelyzetbe nem kerültek. A Felcsút megszállta kapuja előterét és gyors ellentámadásokat vezetett, amelyek több veszélyt hordoztak magukban.
A második félidő elején megszerezte a vezetést a Vidi: a Kovács István buktatásáért megítélt tizenegyest Georgi Milanov váltotta gólra. A Puskás hátrányba kerülve magához ragadta a kezdeményezést, de csak egy nagy hazai védelmi hiba utáni öngólból tudott egyenlíteni Kovácsik Ádám öngóljával. A kapus néhány perc múlva javította hibáját, Kiss Tamás lövését hárította nagy bravúrral, így maradt az 1-1-es döntetlen.
A molvidi.hu közzétette a mérkőzés összefoglalóját:
Szintén szombaton"
766,sport,"Nagy Ádám csapata, a Bologna hazai pályán 3-1-re nyert az Empoli ellen a labdarúgó Serie A 34. fordulójának nyitómérkőzésén szombaton. A magyar válogatott középpályást nem nevezte a keretbe Sinisa Mihajlovic vezetőedző.

A Bologna futballistái remek formában vannak, ugyanis legutóbbi négy mérkőzésükből hármat megnyertek, egyszer pedig döntetlent játszottak. Ráadásul saját közönségük előtt sorozatban az ötödik alkalommal gyűjtötték be a három pontot, amivel óriási lépést tettek a bennmaradás felé. 
Bologna Napoli
"
767,sport,"Történelmi győzelmet aratott Hosszú Katinka, ő nyerte ugyanis a Bajnokok Sorozata elnevezésű úszóverseny első versenyszámát. A háromszoros olimpiai bajnok a kínai Kuangcsou városában zajló esemény szombati nyitónapjának első futamában 400 méter gyorson diadalmaskodott 4:05.16 perces idővel. Emellett 200 méter pillangón gyűjtött be egy bronzérmet (2:11.95), míg 200 méter gyorson (2:02.56) és 100 méter háton (1:02.99) negyedik lett.
A 3,9 millió dollár összdíjazású elitsorozatban egy számban csak négyen versenyeznek egymással, a vizes sportokat tömörítő nemzetközi szövetség, a FINA a legjobbakat, olimpiai bajnokokat, világbajnokokat, ranglistavezetőket hívja meg. A számok győztesei 10 ezer dollárt kapnak, a második helyezettek 8000, a harmadikok 6000 ezer, a negyedikek 5000 dollárt vihetnek haza, míg egy esetleges világcsúcs további 20 ezer dollárt ér, írja az MTI.
Hosszú vasárnap 200 méter háton és 200 méter vegyesen áll rajthoz. A sorozatnak három állomása van, a kínai után május 11-12-én a budapesti Duna Arénában ugranak medencébe a legjobbak, majd május 31-én és június 1-én az amerikai Indianapolisban versenyeznek 50 méteres medencében."
768,sport,"Hihetetlenül izgalmas volt az Azerbajdzsáni Nagydíj közel kétórás időmérő edzője. Kubica és Leclerc is összetörte az autóját, a Mercedes feltámadt, Vettel csak a harmadik helyről rajtolhat vasárnap. 
Az elsőt etap ott folytatódott, ahol a harmadik edzés abbamaradt – nyolc perccel a kezdés után Leclerc megfutotta a hétvége eddigi leggyorsabb körét 1:41.426-tal. Ezzel az idővel sem a két Mercedes, sem Vettel nem tudott mit kezdeni, nem úgy a boxból rajtoló Pierre Gasly, aki egy őrült nagy körrel – 1:41.335-ös idővel – megnyerte az első etapot. 
Verstappen a negyedik lett a másik Red Bullal, a top 10-be még McLarenes Carlos Sainz, a két Alfa Romeo és a Toro Rosso-s Albon fért be. A Haasnak már nem ment jól, Magnussen a 14., Grosjean pedig csak 17. helyen végzett, így idén először nem jutott be mindkét Haas-pilóta a Q3-ba. A francia mellett még Hülkenberg (Renault), Stroll (Racing Point) és a két Williams esett ki, Robert Kubica ráadásul az autóját is összetörte, ami miatt le kellett állítani az edzést.
A második etap sem múlt el baleset nélkül: Charles Leclerc a Q2 közepén hibázott, ráadásul úgy, hogy biztos továbbjutó ideje volt. A Ferrari fiatal pilótája pont ugyanott törte össze az autóját, mint Kubica. A baleset után csak annyit mondott a rádióban, ""Hülye vagyok"".
Leclerc egyébként közepes keverékkel futotta a leggyorsabb körét a Q2-ben, és mivel az autója és a kerekei is tönkrementek, így egy új szett közepessel indulhat majd a futamon a 10. helyről.
A drámaira sikerült második etapot végül Max Verstappen nyerte meg magabiztosan, rajta kívül a két Mercedes, Vettel, Norris, Perez, Kvjat, és kisebb meglepetésre a két Alfa Romeo jutot be a Q3-ba. Sainz, Ricciardo, Albon, Magnussen és Gasly kiestek.
Az utolsó szakaszban már nem történt baleset, viszont sem Verstappen, sem Vettel nem tudott mit kezdeni a feltámadó Mercedesszel. A szabadedzéseken szenvedő német csapat megint talált valamit a Q3-ra, különösen Bottas ment nagyot, aki kihasználta Lewis Hamilton apróbb hibáját és 59 ezreddel ismét az ötszörös brit világbajnok előtt végzett, ráadásul körrekorddal.
Vettel behozta a Ferrarit a harmadik helyre, de nem lehet különösebben elégedett, mögötte Verstappen fog rajtolni vasárnap. A további sorrend: Perez, Kvjat, Norris, Giovinazzi, Räikkönen és Leclerc. A futam vasárnap 14.10-kor fog kezdődni.
QUALIFYING CLASSIFICATION: Bottas pips his team mate Hamilton to pole as @MercedesAMGF1 claim their 60th front-row lock out 💪#AzerbaijanGP 🇦🇿 #F1 pic.twitter.com/nqLEVcN4TU

(Borítókép: Charles Leclerc balesete 2019. április 27-én. Fotó: Clive Mason / Getty Images) 
"
769,sport," Amíg a WTCR-ben a rettentő erős mezőny miatt jobban kijött az autók között az esélykiegyenlítő-rendszerrel létrehozott, pontosabban menedzselt különbség, addig a túraautó-világkupával a Hungaroringen együtt versenyző TCR Európa-kupában már inkább a pilóták kvalitását mutatta, hogy a mezőny egyik legjobban büntetett autója, a Hyundai uralta a hétvége első Ek-időmérőjét.
A dominálók között lehetett volna Nagy Dániel, a M1RA, vagyis Michelisz Norbert versenycsapatának pilótája is, aki könnyedén jutott a top 12-be, ám ott, az időmérő második szakaszában nem tudta hozni a várt teljesítményt, és csak nyolcadik lett, a top 12-be jutott nyolc Hyundai között csak a hatodik lett úgy, hogy az időmérő első négy helyét simán vitték a dél-koreai autót vezető pilóták. A pole-t a korábbi WTCR-pilóta Mat'o Homola szerezte meg Andreas Bäckman előtt.
Nagy elé öt Hyundai mellett egy Audi és egy Peugeot is befért, így a nyolcadik helyen zárt az időmérőt - ez alapján a fordított rajtrácsos futamon lehet esélye jobb eredményre, hiszen ott a harmadik helyről indul majd vasárnap.
A M1RA szempontjából ezzel nem indult jól az idény, hiszen Nagy 8. helye mellett volt egy nagy balesetük is, a frissen a csapathoz igazolt német tehetség, Luca Engstler szállt el az időmérő legelején az 1-es kanyarban, így mért kör nélkül zárta a napot, és ha rendbe is hozzák az autóját vasárnapra, mindkét futamon a 37 fős mezőny végéről indulhat majd csak. A pilóta jól van, a kocsi kevésbé, kommentálta a csapat a balesetet, ami után a kocsi - újságíró szemmel - úgy tűnt, mint amit szinte lehetetlenség lesz vasárnapra rendbe hozni.
Engstler a célegyenes végén szenvedett balesetet, a kerékvető dobta meg az autóját, miután kicsit lecsúszott a fűra, onnan a szalagkorlátnak, majd a kanyar végén a gumifalnak csapódott, a kocsi eleje szinte teljesen összetört.
A TCR Európa-kupa vasárnapi futamai 11.25-kor és 14.30-kor rajtolnak."
770,sport,"A Győr 33-29-re győzött a Ferencváros otthonában a női kézilabda NB I szombati játéknapján, ezzel bebiztosította újabb címvédését. Az ETO a bajnoki örökrangsorban utolérte a 15-szörös aranyérmes Vasast.
Az FTC a hetedik percben, 5-0-s vendégvezetésnél szerezte első gólját, mert pontatlanul, sok hibával kezdett, illetve Kari Aalvik Grimsbö remekül védett. Amikor a hazaiak felvették a meccs ritmusát, felzárkóztak két gólra, Bíró Blanka is egyre több lövést kivédett, így a szünetig még nem dőlt el a mérkőzés (12-15).
A második játékrész elején megint elhúzott a Győ egy 5-1-es sorozattal (15-21). A meccs háromnegyedénél megint lendületbe jött az FTC ésegy 4-0-s szériával felzárkózott, de mivel összesen öt büntetőt kihagyott, nem volt esélye az egyenlítésre, sőt úgy veszítette el a meccset, hogy egyetlen alkalommal sem vezetett.
A győriek 2005 óta csak két alkalommal (2007-ben és 2015-ben) nem nyertek aranyérmet az NB I-ben, és továbbra is őrzik tavaly január 26. óta tartó veretlenségüket tétmérkőzéseken.
Eredmény:
 1. Győri Audi ETO KC      24 24  -  - 889-619 48 pont - már bajnok
 2. FTC-Rail Cargo Hungaria   22 19  -  3 742-553 38
 3. Érd HC           22 16  1  5 670-601 33
 4. Siófok KC          22 15  1  6 662-524 31
 5. GVM Europe-Vác       23 14  1  8 642-615 29
 6. Debreceni VSC-Schaeffler  23 12  1 10 654-616 25
 7. Alba Fehérvár KC      22 11  2  9 616-622 24
 8. Dunaújvárosi Kohász KA   22 10  - 12 575-595 20
 9. Kisvárda Master Good SE   22 8  3 11 550-564 19
10. Mosonmagyaróvári KC SE   23 8  - 15 521-612 16
11. MTK Budapest        23 4  5 14 576-645 13
12. Békéscsabai ENKSE      22 4  2 16 581-747 10
13. Moyra-Budaörs        22 2  2 18 544-679  6
14. Eszterházy SC        22 1  - 21 455-685  2
(MTI)"
771,sport,"A marokkói idénynyitóhoz hasonlóan a WTCR idei második, hungaroringi versenyhétvégéjén is nagyon szoros maradt a mezőny az esélykiegyenlítő-rendszernek (BoP) köszönhetően, és nagyon az erőviszonyokban sem történt változás, a túraautó-világkupán újonc Lynk & Co autói a Hondával és az Audival együtt uralták a mezőnyt, a többiek a közepesen erős pontszerző helyekért rúghattak csak labdába.
Így volt ezzel a Hyundaijal versenyző Michelisz Norbert is. A futamot a 13. helyről kezdő magyar a rajtnál javított egy helyet, majd az ötödik körben nyert még kettőt, amikor Yann Ehrlacher alatt váratlanul nagyon csúszkálni kezdett a Lynk & Co, ami miatt a francia két kisebb koccanás után ki is állt a boxba, illetve amikor a pálya hátsó sikánjában Daniel Haglöf a hyundaios Augusto Farfusszal koccanva kicsúszott.
Mások hibája nélkül viszont nem nagyon volt esélye az előzésre, így végül a 10. helyen zárt, de összességében a futamon sem volt túl sok előzés – többet az időmérőt elszúró Tassi Attila mutatott be, aki az utolsó körökben Mikel Azcona visszacsúszásával a még pontszerző 15. helyig jött fel.
A Hungaroringhez mérten is unalmas futamon Néstor Girolami rajt-cél győzelmet aratott a Hondával, mögötte Yvan Muller lett a második Girolami csapattársának, a szitén argentin Esteban Guerrieri támadásait visszaverve. Michelisz a 10. hellyel hat pontot gyűjtött, Tassi egy ponttal lett gazdagabb szombaton, a szabadkártyás Tenke Tamás pedig két kiesőt, illetve Ma csing-huát megelőzve a 24. lett.
A futam után csalódottan nyilatkozó Michelisz sajnálta, hogy idén nincsenek olyan helyzetben, mint egy éve, amikor mindkét időmérőt meg tudta nyerni, de reméli, hogy vasárnap az időmérőn egy 8-10. helyet megcsípve a fordított rajtrácsos futamon jó eredményt érhet el.
A WTCR hungaroringi hétvégéje vasárnap egy újabb időmérővel és két futammal folytatódik majd."
772,sport,"Csúnyán összetörte az autóját Robert Kubica és Charles Leclerc az Azerbajdzsáni Nagydíj időmérő edzésén. Mindkét eset után le kellett állítani a kvalifikációt.
Kubica idén tért vissza a Forma-1-be a borzasztóan lassú Williamsszel. Az azeri időmérő első etapjában is az utolsó helyen volt a lengyel pilóta, vélhetően ezért próbálkozott meg egy szűkebb kanyarral, hátha sikerül pár századmásodpercet nyernie. A bakui utcai pályán ugyanakkor ilyesmivel nem nagyon lehet kísérletezni, Kubica el is nézte az ívet, majd beleállt a falba.
A balesetben szerencsére nem sérült meg a lengyel versenyző, ellenben az autót nagyon csúnyán összetörte. Nem lenne meglepő, ha a vasárnapi futamot a boxból kezdené.
Leclerc a Q2 közepén hibázott, ráadásul úgy, hogy szinte biztos továbbjutó ideje volt. A Ferrari fiatal pilótája pont ugyanott törte össze az autóját, mint Kubica. A baleset után csak annyit mondott a rádióban, ""Hülye vagyok"".
(Borítókép: Charles Leclerc 2019. április 27-én. Fotó: Clive Mason / Getty Images) "
773,sport,"Jó híreket kapott a Tottenham: ha az angolok legyőzik a Bajnokok Ligája elődöntőjében a Real Madridot és a Juventust is kiverő Ajaxot, a június 1-i döntőn már a csapat legjobb játékosa, Harry Kane is pályára léphet. 
Kane még a Manchester City elleni Bajnokok Ligája-negyeddöntő odavágóján sérült meg április elején, akkor úgy tűnt, hogy véget érhet számára az idény. A bokája viszont a vártnál gyorsabban gyógyul, és bár a bajnokságban már jó eséllyel nem lép pályára – fölösleges is lenne kockáztatni –, de a Bajnokok Ligája döntőn akár játékra alkalmas is lehet.
Kane a Tottenham legértékesebb játékosa, értéke a Transfermarkt szerint 150 millió dollár. Sérülései miatt csak 28 bajnokin lépett pályára idén, de így is szerzett 17 gólt, a Bajnokok Ligájában pedig nyolc meccsen öt találat a mérlege. Ugyanakkor a Tottenhamnek akkor sem kell feltétlenül izgulnia, ha Kane nem épül fel, a Manchester Cityt is nélküle ejtette ki a londoni klub."
774,sport,"Az Azerbajdzsáni GP harmadik szabadedzésén is a Ferrari volt a leggyorsabb, ezúttal is Charles Leclerc végzett az élen. A Mercedes és a Red Bull nagyon lemaradt, jónak tűnik a Toro Rosso és a Haas.
A Ferrari már az edzés elején bekezdett, Leclerc 1:42.638-as idővel megfutotta a hétvége eddigi leggyorsabb körét a lágy gumikon, még Vettel is kilenc tizedet kapott tőle. Az olaszok ugyanakkor nem álltak le, az edzés végére mindkét ferraris bement 1:42 alá, egyedüliként a mezőnyből.
A többi top csapat nem igazán tudta felvenni a tempót, a harmadik Max Verstappen legjobb ideje 1,2 másodperccel maradt el Leclerc 1:41.604-es csúcsától, míg a két Mercedes másfél másodpercet kapott a Ferrariktól. A képet persze árnyalja, hogy a Ferrari csak a lágy keverékkel ment a szombati edzésen, míg a Red Bull a kemény, a Mercedes pedig a közepes keveréket is tesztelte, így csalóka az eredmény. Ettől függetlenül kétségtelen, hogy nagyon jónak tűnik a Ferrari.
A középcsapatok közül a Toro Rosso és a Haas tűnik a legjobbnak, az Alfa Romeók viszont némileg szenvednek, még Kimi Räikkönentől is bravúr lenne a Q3. A mezőny végén továbbra is a Williams tanyázik, illetve a boxból rajzoló Gasly is pocsék napon van túl.
FP3 CLASSIFICATION: Clear daylight between @ScuderiaFerrari and the rest of the field ⬇️ 👀#AzerbaijanGP 🇦🇿 #F1 pic.twitter.com/mNZ3jt0xdA"
775,sport,"A pénteki és szombati szabadedzések alapján bíztatónak tűnt Michelisz Norbert szempontjából a hungaroringi WTCR-hétvége, hiszen az esélykiegyenlítő-rendszer miatti gyenge marokkói kezdés után az első edzést a hetedik, a másodikat pdeig a negyedik helyen zárta, de utóbbin friss gumival csapott be a többiek közé, az időmérőn pedig már mindenki elővette a teljesen új szett gumikat. Jól kezdett Michelisz mellett a hondás Tassi Attila is, aki harmadik és hetedik helyeken zárta a két edzést.
Az időmérőn viszont teljesen új erősorrend alapján indult, és a várakozásoknak megfelelően a Hondák, a Lynk & Cók, illetve az Audik ugrottak az élre, de a hungaroringi versenyhétvége közepén, az első edzés után 10 kilós könnyítést kapó Volkswagenek is jó tempót mentek.
Michelisz a félórás időmérő felénél autózta az első mért körét, amivel akkor a hatodik helyre ugrott fel, de ezzel gyorsan a 10. hely környékére csúszott vissza, majd az utolsó másodpercekben indított utolsó mért körét már a 12. helyről kezdte meg, de javítani már nem tudott, és mivel a márkatárs Augusto Farfus megelőzte, csak a 13. helyen zárt, innen kezdheti a szombati futamot.
Az első hatba öt Honda és Lynk & Co fért, az első sort Néstor Girolami (Honda) és Yvan Muller (Lynk & Co) szerezték meg. Az esélykiegyenlítő-rendszert dicséri, hogy az első 18 pilóta 1 másodpercen belül volt egymáshoz képest, a rossz hír viszont, hogy a 18. helyen Tassi Attila volt, aki még befért az 1 mp-es határon belülre, holott a Honda láthatóan gyors volt. A szabadkártyával induló zengős Tenke Tamás mezőnytől eléggé leszakadva a 27. helyen zárt.
A szombati WTCR-futamot 15.15-től rendezik, vasárnap pedig még egy időmérő és még két futam a program, de a hétvégén a Hungaroringen versenyez a TCR Európa-kupa is Michelisz Norbert csapatával, a M1RA-val, abban a sorozatban 16.00-tól jön az időmérő szombaton, a futamok pedig vasárnap lesznek."
776,sport,"Marco Rossi szerint hiába vár mindenki három pontot az Azerbajdzsán elleni Európa-bajnoki-selejtezőn, nem lesz könnyű dolga a magyar válogatottnak. A szövetségi kapitány Dzsudzsák Balázsról, a kivételt jelentő Nagy Ádámról és a csapat hiányosságairól is beszélt a Nemzeti Sportnak adott interjújában. 
A horvátok ellen senki sem számított tőlünk ilyen eredményre és teljesítményre, de a győzelem után Azerbajdzsán ellen mindenki három pontot vár. Csakhogy más úgy pályára lépni, hogy nincs vesztenivaló, és úgy, hogy kötelező a győzelem. Az azeriek elleni meccs előtt pszichológiai szempontból nagyobb nyomás nehezedik a válogatottra, mint a vébéezüstérmes ellen

– mondta Rossi, aki ugyan nagyon örül a horvátok elleni sikernek, de kiemelte, hogy csak akkor számít igazán a győzelem, ha Azerbajdzsán ellen is sikerül nyerni.

Az olasz kapitány Dzsudzsák Balázs behívásáról és az emiatt kapott kritikákról is beszélt. Szerinte Magyarországon szinte mindenki futballszakértőnek gondolja magát, de amikor a válogatott összetételéről dönt, minden játékosnak okkal küldi a meghívót.
Olyan játékosok kellenek, akik hozzászoktak a nemzetközi meccsekhez, Dzsudzsák Balázs pedig ilyen. Vagy talán azért tart száz válogatottságnál, mert az összes korábbi szövetségi kapitány, aki annak idején behívta, tudatlan volt? Szó sincs róla. Oka van, ha valaki eljut eddig a hihetetlen számig, mégpedig az, hogy az illető jó játékos. 
Az utóbbi időben Olaszországban egyre többet padozó Nagy Ádámról azt mondta, hogy hiába játszik keveset, ő kivételes helyzetben van, ugyanis az ő pozíciójára nincs alternatíva, nincs még egy olyan játékos a keretben, aki mindenkinél többet és gyorsabban fut. A válogatott hiányosságaival kapcsolatban pedig elsősorban a vékony balhátvéd-posztot emelte ki, de hozzátette, hogy Kádár Tamás remekül játszott ott a horvátok ellen, így nem kizárt, hogy ismét a szélen kaphat helyet."
777,sport,"Régóta várt csereügyletet ütöttek nyélbe az NFL-draft második napján, amin a második és harmadik körökben válogattak a csapatok az egyetemi tehetségek közül. Az első napon a legelső választással az irányító Kyler Murray-re lecsapó Arizona Cardinals ugyanis megszabadult az így feleslegessé vált irányítótehetségétől, Josh Rosentől, akit a Miami Dolphins szerzett meg egy idei második és egy 2020-as ötödik körös választásért.
A második napot az elsőhöz hasonlóan az Arizona Cardinals kezdte, ők a védő Byron Murphyt választották ki. A nap leső irányítóválasztására a 42. helyig kellett várni, ekkor a Denver Broncos - egy csereüzlet után - Drew Lockra csapott le, aki akár komoly konkurenciát is jelenthet a nem rég odacserélt Joe Flaccónak irányítóposzton.
A játékosfelmérő, vagyis a combine után sokaknak feltűnő elkapó, az emberi izomhegy D.K. Metcalf a második kör legvégéig csúszott, akkor a 64. választással a Seattle Seahawks vitte el őt, szintén csereüzlet után.
            
A második draftnap talán legfurcsább választása a 98. helyen jött, amikor a Jacksonville Jaguars a Murray State védőjét, Quincy Williamset vitte el, aki a legtöbb draftelemzőnél nem volt benne a top 300 tehetség között, de volt, aki az első 750 helyet tartalmazó listájára sem tette fel."
778,sport,"Kállai Gábor nemzetközi nagymester ismét egy olyan feladvánnyal, amelyikben a sötét két jól kivitelezett lépés után befejezi a partit, miután a világos királyt már jól beszorította. Világos jobban áll, de ha sötét észreveszi, mit kell ebben a helyzetben tenni, akkor ellenfele a fölénnyel nem megy semmire.
Ehhez most nem segítséget fűzött, hanem szintidőket, amiből kiderülhet, hol tart valaki ebben a sportágban.
Mégpedig a következőket:
Ha kíváncsi, mi történt eddig, vagy esetleg kimaradt egy feladvány, akkor itt az áttekintés.
Rafinált lépés kell az azonnali matthoz
Hosszú lépés kell azonnali matthoz
Amikor egy gyalog nagyon kell a matthoz
Negyedszer azt kutattuk, hová, hová azzal a lóval
Ötödszörre is egy huszár lett a sötét végzete
Hatodszor megnéztük, milyen zseniálisat húzott Carlsen
Hetedszerre a király adta a mattot, bármennyire is hihetetlen
Nyolcadszorra az elszabadult és fékezhetetlen lovak okoznak egy csomó bajt és persze mattot.
Kilencedik alkalommal csőbe húzták a királyt.

A megfulladt király története.

Aljechin a szimultán 11. lépésében verhetetlen lépést varázsolt elő.
A régmúlt másik nagy királya, Capablanca meglepte ellenfelét.
A vezér b3-ra lép, mert a2-n mattot akar adni. A világos leüti a sötét huszárt b4-en, mire a vezér visszalép a4-re, és nincs tovább "
779,sport,"Felfüggesztették Abraham Kiptum, a félmaraton világcsúcstartója versenyengedélyét, ezért a kenyai hosszútávfutó nem indulhat a vasárnapi London Marathonon, írja az MTI.
A Nemzetközi Atlétikai Szövetség (IAAF) által a doppingellenes szabályok betartása érdekében létrehozott független szervezet, az AIU (Athletics Integrity Unit) pénteki közleménye szerint Kiptumot azért tiltották el ideiglenesen, mert megsértette a biológiai útlevéllel kapcsolatos szabályokat. Büntetését az ügy kivizsgálása után véglegesítik.
A kenyai atléta tavaly a valenciai félmaratoni versenyen ért el világrekordot 58:18 perces időeredményével."
780,sport,"Születési rendellenesség miatti szívműtéten esett át a világ- és Európa-bajnok kajakos, Molnár Péter. A 33 éves klasszis emiatt kihagyja az idei szezont, így az augusztusi, szegedi világbajnokságot is.
Nyolc hónapos koromban vették észre ezt a születési rendellenességet. Az egyik szívbillentyűm nem zárt rendesen, a vérnek egy kis százaléka visszaszivárgott, ez plusz terhelést adott a szívemnek és a szervezetemnek. Az állandó terhelés alatt ez folyamatosan növekedett, ezért tavaly úgy döntöttünk az orvosokkal, hogy eljött az ideje a műtétnek
– mondta Molnár.
Az 500 méteres négyessel tavaly vb- és Eb-bronzot nyert magyar versenyző ugyanakkor elmondta, nem életmentő, hanem megelőző beavatkozásról van szó, amelyen át kellett esnie, hogy jövőre fizikálisan és mentálisan is tökéletes állapotban küzdhessen meg az olimpiai éremért.
Az operáció március 14-én történt, a sportoló öt héttel később már kocoghatott, és ha minden rendben halad, május elején elkezdheti a fizikoterápiás kezeléseket, a rehabilitációs gyakorlatokat, a kis súlyokkal való edzést."
781,sport,"Pierre Gasly nem állt meg a mérlegelésnél a második szabadedzés alatt, emiatt kénytelen lesz a boxból elrajtolni a vasárnapi futamon. Amatőr hiba ez a Red Bull pilótájától.
Gaslyt az FIA kihívta mérlegelésre a második szabadedzés alatt, de a francia pilóta ehelyett egy kvázi bokszkiállást csinált, miután az autóját felemelték és mind a négy kerekét kicserélték. A szabályzat szerint pedig, ha a pilóta nem áll meg a kötelező mérlegelésre vagy még a mérlegelés előtt dolgoznak az autóján, akkor a szabályszegés miatt a boxból lesz kénytelen rajtolni.
Az FIA komolyan veszi a mérlegelést, még ha az esetenként kellemetlen is a pilótáknak. Legutóbb például Sebastian Vettelt sikerült ezzel felbosszantani, a német világbajnok még a mérleget is összetörte, de ő megúszta az esetet pénzbüntetéssel."
782,sport,"A sportági nagyhatalom Kína nyerte meg az első aranyérmet a Hungexpón zajló budapesti asztalitenisz-világbajnokságon, miután a vegyes párosok péntek délutáni fináléjában a Hszü Hszin, Liu Si-ven duó öt szettben legyőzte a címvédőként indult japán Josimura Maharu, Isikava Kaszumi kettőst.
A játékosok show-elemekkel színesített bevonulása után a harmadik helyen kiemelt kínaiak kezdték jobban a találkozót. Hszü Hszint sokan a világ legjobb párosjátékosának tartják - kilenc vb-címe közül négyet ebben a műfajban szerzett -, és az első szettben többször is bizonyította, hogy miért. Agresszív és látványos ütésekkel szórakoztatta a mintegy kétezer fős közönséget, s társával könnyedén nyerték a nyitó játszmát. A folytatásban úgy tűnt, magára talál a nyolcaddöntőben a Szudi Ádám, Pergel Szandra párost búcsúztató címvédő, de végül az 5-1-es vezetés is kevésnek bizonyult az egyenlítéshez, ehelyett fordítottak a kínaiak, és megduplázták szettelőnyüket.
A japánok a harmadik felvonást is jobban kezdték, de ebben is majdnem pórul jártak, ugyanis hiába vezettek 8-1-re, majd 10-4-re is, a rivális felzárkózott, 10-9 lett, végül a japánoknak a hatodik szettlabdájukat sikerült csak értékesíteniük. A negyedik játszmában aztán Hszü és Liu húzott el 6-1-re, s végig vezetve meg is nyerték ezt a játékrészt, majd hiába próbált meg mindent az ellenfél - Josimura például kétszer is a háta mögül adta vissza a labdát -, lendületből ""behúzták"" a következő szettet is, így övék lett a világbajnoki cím. 
Liu Si-ven - aki harmadik vb-aranyát nyerte párosban - eredményes napot zárt, korábban ugyanis a világelsőt legyőzve bejutott a döntőbe női egyesben. 
Kínai és román-spanyol duó játssza a finálét szombaton férfi párosban, miután péntek este a kínai elődöntőt a 18. helyen kiemelt Ma Lung, Vang Csu-csin kettős nyerte simán, négy szettben, míg az európai párharcban a hetedikként rangsorolt Ovidiu Ionescu, Alvaro Robles páros diadalmaskodott hétjátszmás, nagy csata után, az utolsó szettben 4-8-ról fordítva.
A 16. helyen kiemelt svéd Mattias Falck és a világranglistán csupán 157. dél-koreai An Dzse Hjun továbbjutásával pénteken teljessé vált az elődöntő mezőnye férfi egyesben a budapesti asztalitenisz-világbajnokságon."
783,sport,"Néhány évtizeddel ezelőtt a világ legjobb pingpongosai szinte kivétel nélkül tollszárfogást alkalmaztak, ezzel nyerték halomra érmeiket. Mára viszont kezd teljesen eltűnni ez a fogás, az élmezőny több mint 90 százaléka a kézben forgó vagy más néven európai fogást használja. A budapesti világbajnokságon is alig pár játékos tollszárazott, igaz, egyikük a világ szűk elitjéhez tartozik. 
A tollszárfogás elég beszédes név, nagyjából úgy kell megragadni az ütő nyelét, ahogy egy tollat, az ütő lapját pedig három másik ujjunkkal támasztjuk meg. Szóval elsőre nem tűnik úgy, hogy a kitalálásához zsenialitásra lenne szükség.
A tollszárfogásról mindenki azt gondolja, hogy a japánok vagy a kínaiak hozták be a pingpongba, de a pontos eredete ködbe vész.
Az biztos, hogy az ázsiaiak vitték sikerre ezt a stílust, de több helyen lehet azt olvasni, hogy már a sportág születése után nem sokkal Angliában és Európában is kipróbálták. Sipos Anna már az 1920-as évek végén tollszárral játszott, igaz később áttért a „kézrázó"" fogásra. 
Az asztalitenisz az 1950-es évekig egyértelműen európai dominanciájú sportág volt, ekkor viszont szélesedett a világbajnokságokon résztvevő országok köre. A japánok kezdtek el dominálni, technikai újításoknak is köszönhetően. Ekkoriban jelent meg a szivacsborítás és lett népszerű a tollszárfogás. 
A tollszárfogás előnye, hogy közelebb lehet vele állni az asztalhoz, gyorsabban meg lehet indítani az ütéseket, és jól lehet vele pörgetni, de a védekező stílushoz is alkalmazták a szinte kizárólag csak tenyeres ütésekre szorítkozó fogást. Ma leginkább a kíméletlen, offenzív játékot választó pingpongosok választják, tenyeres oldalon lecsapáshoz és pörgetéshez is passzol.
„A kínaiak már agresszívebb játékot hoztak be tollszárral, még közelebb jöttek az asztalhoz, borításként rövidszemcsét használtak, csak később tértek át a szoftra.
A tollszár állandó hátránya, hogy nincs igazán fonák oldala.
A kezdeti időszakban inkább csak védekezően droppoltak a fonákkal, jóval később jelent meg az, amikor kifordított csuklóval már kemény fonákot ütöttek"" – mondta Bátorfi Zoltán, a magyar női válogatott szövetségi kapitánya. 
A tollszárfogás nagy korszaka az 1960-es 70-es években volt, jellemzően ázsiai játékosok használták, de itthon is voltak képviselői, Magos Judit például hat Európa-bajnoki címet nyert vele, igaz, az akkori szövetségi kapitány Berczik Zoltán szerint
világbajnok lett volna, ha fogást vált.
„Tollszárfogással játszom európai módra. Nekem ez tetszett, így akartam játszani. Csakhogy akkor nem tudták jól megtanítani az ázsiai ütőfogást, rosszul idegződött be. Tollszárfogás „Magos-módra"" lett belőle"" – nyilatkozta akkor a Heti Híradónak Magos.
Bátorfi elmondta, a 80-as években még magasabb szinte fejlesztették a tollszárt, a legjobb adogatók azzal a fogással versenyeztek, nagy falsokat tudtak beletenni a szervákba. Ma már ez sem teljesen igaz, mert a labdákat már nem kaucsukból, hanem műanyagból gyártják, ezek máshogy is viselkednek. „Az asztal közeléből, rövidszemcsés borítással nagyon kellemetlen stílussal tudtak játszani. Ma Lin már váratlan fonákokat tudott ütni, de egy kis hendikepje mindig marad ennek a fogásnak, a fonák oldalon sebezhető.""
Ennek kiküszöbölésére a tollszárjátékosok szinte teljesen átállnak a fonák oldalra, hogy ott is tenyeressel fogadhassanak, de hogy eredményesek legyenek nagy lábmunkára és atletikus képességekre van szükség, hiszen nagyobb távot kell megtenniük a másik oldalra érkező labdák miatt. 
A 2000-es évek elején még a csúcson volt a tollszár, a 2004-es olimpiai döntőben mindkét résztvevő ezt használta. A koreai Rjú Szungmin győzte le a kínai Vang Haót. A már említett Ma Lin pedig 2008-ban olimpiát is nyert vele. 
A mai legjobb tollszáras a fordított fogást alkalmazó Hszü Hszin, aki a második helyen áll a világranglistán, olimpiai bajnokságot és világbajnokságot is nyert már, igaz, egyiket sem egyéniben. Bátorfi szerint nem véletlen, hogy ma már szinte kivétel nélkül európai fogással játszanak a bajnokok. Úgy véli, párosban kicsit jobbak a pozíciói a tollszárnak, Hszü Hszin is jól tud ott érvényesülni, picivel több ideje is van előkészülni a folyton támadó játékosnak.
A férfi élmezőnyben Hszü Hszin mellett a hongkongi Vong Csun-ting játszik még tollszárral, ő gyerekkori bálványa, Vang Hao miatt választotta ezt a fogást. Hszü Hszin a riói olimpia előtt azt mondta, hogy edzője szerint ki is fog halni a tollszár, ha Hszü nem ér el nagy sikereket vele. A nőknél egyik utolsó képviselője a tollszárnak az 55 éves Ni Xialian, aki Luxemburgnak versenyzik. Aki szembetalálkozik vele, nem könnyen szokja meg a ritmusát. Ez is lehet érv a tollszár mellett.
A magyar kapitány úgy látja, hogy Japánban már teljesen kiveszett a tollszárazás. Kínában van még néhány olyan edző, aki e felé tereli a tanítványát, mert úgy érzi, hogy abban lehet sikeres. Bátorfi arról nem tud, hogy Magyarországon bárki is oktatná a tollszárfogást. 
Azért is nagy a valószínűsége, hogy eltűnik az élmezőnyből a tollszár, mert csak nagyon kevés edző, leginkább kínaiak tudják, hogyan kell oktatni a játékot, amit ez a fogás eredményez.

(Borítókép: Vang Hao a 2012-es londoni olimpián. Fotó: Feng Li / Getty Images)
"
784,sport,"Babos Tímea és Kristina Mladenovic elődöntőbe jutott a 250 ezer dollár (71 millió forint) összdíjazású isztambuli salakpályás női tenisztorna párosversenyében – írta az MTI.
Az első helyen kiemelt magyar, francia kettős a pénteki negyeddöntőben szoros csatában elveszítette az első játszmát az Andreea Mitu, Alekszandra Panova román, orosz duóval szemben, a második felvonásban azonban sikerült egyenlítenie, a döntő rövidítésben pedig a továbbjutást is kiharcolta.
A mérkőzés 21.30-kor kezdődött, két órával azután, hogy egyesben Mladenovic befejezte 3 óra 19 perces mérkőzését, amelyen kikapott a horvát Petra Martictól.
Az elődöntőben a Cornelia Lister, Renata Voracova svéd, cseh párossal mérkőznek Babosék.
Eközben Stuttgartban a belarusz Viktorija Azarenka feladta a küzdelmet a salakpályás női tenisztornán.
Azarenka pénteken 7:5-re megnyerte az első szettet a nyolcadik helyen kiemelt észt Anett Kontaveit ellen, majd a második felvonásban 5:3-ra vezetett, ám ellenfele fordítani tudott. Azarenka - aki április 7-én a monterreyi döntőt sem tudta végigjátszani - a harmadik szettben vállfájdalmak miatt adta fel a meccset."
785,sport,"Már az első percben góllal kezdett a Liverpool az angol bajnokság biztos kiesője ellen. A Huddersfield Town 20 percig örülhetett a tisztes 1-0-nak, ezután Sadio Mané lőtt gólt, a félidő legvégére is jutott egy találat Mohamed Szalah-tól. A 66. percben megint Mané rúgott gólt, alig negyed órával később újra Szalah jött. A labdabirtoklás ennek megfelelően 71-29 százalék volt a Liverpool javára, de a 21-5-ös lövésarány, meg a 726 passz is elég beszédes a 308-cal szemben.
A háromszoros bajnok így 5:0-val búcsúzott.
Merthogy a terrierek – ez a Huddersfield beceneve a yorkshire-i kutyatenyésztők után – ennyiszer nyertek angol bajnokságot. Volt egy évtizedük, amikor az egykor gőzgépek hajtotta szövőgépektől füstös város verhetetlen volt. Igaz, ez a 20. század '20-as éveiben volt, akkor ma Győr méretű város zsinórban nyert 1924, 1925, 1926-ban. Előtte és utána is dobogós volt 3 ezüst, három bronz jött össze, utoljára 1954-ben.
A Huddersfield két fordulóval a vége előtt már biztos kieső, három győzelme volt idén, összesen 14 pontot kapart össze. A Liverpool 91 pontos. A Manchester City 89-nél tart, igaz, Pep Guardiola csapata eggyel kevesebbet játszott."
786,sport,"A Vasas nyerte a női röplabda Extraligát, miután a döntő harmadik, pénteki mérkőzésén is legyőzte a kupagyőztes Nyíregyházát, írja az MTI.
Vasas Óbuda–Fatum Nyíregyháza 3-0 (11, 14, 22), a legeredményesebb játékosok: Dékány 14, Kostelanská 13, illetve Brisebois 10.
A harmadik győzelemig tartó párharc végeredménye így 3-0 a Vasas javára.
A Vasas a hétfői első és a szerdai második mérkőzésen is nagy csatában, öt szettben nyert a nyírségiek ellen, akik így az „életben maradásért” léptek pályára. Az előző, nyíregyházi összecsapásról eltiltott vezetőedző, Hollósy László visszatérhetett csapata kispadjára, így ismét ő irányította a kupagyőztest.
Az első szettben a Vasas rendkívül magabiztos teljesítményt nyújtott, minden játékelemben felülmúlta a sokat hibázó vendégcsapatot, így óriási fölénnyel került előnybe.
A második játszma hasonló forgatókönyv szerint zajlott: a Vasas 11 pontot szerzett egymás után, mielőtt a nyíregyháziak feliratkoztak az eredményjelzőre. A folytatásban ugyan időlegesen közelebb zárkózott a szabolcsi együttes, de az óbudaiak ezt a játékrészt is magabiztos teljesítménnyel nyerték meg.
A harmadik felvonás már sokkal szorosabb küzdelmet hozott, a szett közepén még egyenlő volt az állás, de a Vasas ezt követően megint magasabb sebességi fokozatba kapcsolt, és összességében magabiztosan nyerte meg a bajnoki címet.
A lengyel Jakub Gluszak irányította óbudai együttes egy évvel ezelőtt csupán hatodikként zárt. A fővárosiak ezt megelőzően 1989-ben, 2005-ben, 2008-ban, 2012-ben és 2013-ban lettek aranyérmesek, és történetük során először ősszel elindulhatnak a Bajnokok Ligája selejtezőjében.
„Nagyon elégedett vagyok, hiszen összességében is jó idényt zártunk. Roppant keményen dolgoztunk, hogy megnyerjük a bajnokságot, büszke vagyok a lányokra” – nyilatkozta Jakub Gluszak."
787,sport,"A magyar férfi futsalválogatott legyőzte Dánia csapatát a pénteken, Budapesten rendezett barátságos mérkőzésen, a női csapat viszont kikapott Oroszország legjobbjaitól, ugyancsak a fővárosban.
A magyar szövetség honlapjának beszámolója szerint a férfiak a Gabányi László Sportcsarnokban 3-0-ra nyertek a dánok ellen, akikkel szombaton 18 órától ugyanott ismét megmérkőznek.
A női csapat - amely története során először lépett pályára Budapesten - a Ludovika Arénában biztatóan játszott, de 3-2-re alulmaradt az Európa-bajnoki bronzérmes oroszokkal szemben. A két együttes szombaton, 15 órától újra összecsap egymással.
Eredmények:
A férfiaknál Magyarország-Dánia 3-0 (1-0), a magyar gólszerzők: Harnisch Ákos (2), Nagy Imre"
788,sport,"Három Bajnokok Ligája-mérkőzésre szóló eltiltást kapott Neymar, a Paris Saint-Germain labdarúgója, írja az MTI.
Az európai szövetség (UEFA) azért marasztalta el a brazil támadót, mert közösségi oldalán sértő bejegyzést tett közzé a PSG elvesztett BL-nyolcaddöntője után. 
A párizsi csapat március 6-án házigazdaként 3-1-re kikapott a Manchester Unitedtől, így hiába nyert előzőleg 2-0-ra, idegenben szerzett kevesebb gólja miatt búcsúzni kényszerült.
Sérülése miatt a csatár a lelátóról nézte végig a visszavágót, és nehezen viselte, hogy a találkozó végéhez közeledve az angol együttes tizenegyeshez jutott. A játékvezetői stábról, a videóbíró használatára utalva azt írta: „Négy ember, aki semmit nem tud a futballról, és csak a lassításokat nézi”.
Thomas Tuchel vezetőedző azzal igyekezett kimenteni játékosát, hogy első felindulásában tette közzé véleményét."
789,sport,"Az Európai Labdarúgó Szövetség (UEFA) büntetése miatt a Magyarország–Wales Európa-bajnoki selejtezőt a lehetségesnél háromezerrel kevesebb szurkoló tekintheti meg a helyszínen, írja az MTI.
A magyar szövetség (MLSZ) honlapjának pénteki beszámolója szerint az UEFA fegyelmi bizottsága azért szankcionálta a válogatottat, mert szurkolóinak egy csoportja rasszista magatartást tanúsított március 21-én, a Szlovákia–Magyarország (2-0) selejtezőmérkőzésen.
Az MLSZ a korábbi UEFA-rendezésű meccsek során tapasztalt rasszizmus miatt már kapott stadionbezárást büntetésként, így ezúttal visszaesőnek számított. Június 11-én a magyar–walesi találkozót így a lehetségesnél háromezerrel kevesebben tekinthetik meg a Groupama Arénában.
Az UEFA honlapja szerint az MLSZ-nek 23 500 eurót is be kell fizetnie büntetésként, mert a szurkolók károkat okoztak a nagyszombati stadionban, pirotechnikai eszközöket használtak és tárgyakat dobáltak a pályára. A szlovák szövetséget 43 ezer euróra büntették."
790,sport,"Nagyon bizarra sikerült a Forma-1, illetve a betétfutam Forma-2 péntekje Bakuban, az Azerbajdzsáni Nagydíj helyszínen. Az előbbi sorozatban majdnem egy teljes edzést elbuktak a pilóták, miután George Russell Williamse felszedett egy korábban meglazult csatornafedelet, és emiatt 300 másik csatornafedél rögzítését kellett ellenőriznie az F1 munkásainak, utóbbiban pedig az indonéz Sean Gelael okozott balesetet.
A Prema csapatnál Mick Schuamcher csapattársaként versenyző Gelaelt kizárták az időmérőről, amiért veszélyesen indult el a pályán a pályabírók között, áll a hivatalos indoklásban. Gelael a leírásnál jóval veszélyesebb volt a pályán: amikor egy elektronikai hiba miatt megállt alatta az autó, a pályabírók kezdték el megfelelő helyre tolni, ám eközben Gelaelnek sikerült újraindítania az autót, majd úgy lépett a gázpedálra, hogy semmi jelzést nem adott a kocsiját toló munkásoknak, akik közül kettőt el is csapott a hátsó kerekekkel.
Ezzel akár súlyos sérülést is okozhatott volna, elég csak a Ferrari 2018-as balesetére gondolni, amikor Kimi Räikkönen egy boxkiállás során törte el egy gázolással egyik szerelője lábát.
Gelaelt a balest után azonnal kizárták az időmérőről, amit mért kör nélkül fejezett be, így a hétvége első futamát a 19. helyről kezdi majd – azért nem az utolsóról, mert Mahaveer Raghunathan több büntetést szedett össze, mint ő.
Az F2 pole-ját a japán Macusita Nobuharu szerezte meg."
791,sport,"Az első szabadedzés bizarr okból kvázi teljes egészében elmarad az Azerbajdzsáni GP-n pénteken, délutánra aztán lehegesztették a gondot okozó csatornafedeleket, és rendben lement a másfél órás program. Kivétel persze George Russellnek, akinek Williams-Mercedesét a csatornatető szinte kettészelte alulról, így ő kénytelen volt kihagyni a nap további részét.
Megszakítás most is volt, Lance Stroll a tréning elején falnak engedte a Racing Point-Mercedest, de a romot gyorsan elszállították egy - daru nélküli - platós teherautón.
A folytatásban a Ferrari gyorsan fölénybe került, Charles Leclerc majdnem végig vezette az időlistát mögötte csapattársával, Sebastian Vettellel. Sőt, a monacói egész használható előnyt, 3 tizedmásodpercet szedett össze, a harmadik leggyorsabb Lewis Hamiltont pedig bő hat tizeddel verte, ami hatalmas fórnak számít. A Mercedesek közé ékelődő Max Verstappen már majd' egy másodpercet kapott tőle, Valtteri Bottas pedig már többet is annál. 
After a severely shortened FP1, the drivers were itching to get out in FP2And it was @ScuderiaFerrari who came out on top in Baku ⏱️#AzerbaijanGP 🇦🇿 #F1 pic.twitter.com/NvD52nsFgY
A Red Bull tehát úgy tűnik, dobogóközelbe tud érni, de a nagyon gyorsnak tűnő Ferrarikat nehezen győzheti le, bár még a rajtig is hátra van egy teljes nap. Folytatás szombat délben a harmadik edzéssel, délután háromkor pedig jön az időmérő.

(Borítókép: Anton Vaganov / Reuters) 
"
792,sport,"Az 58 éves Horacio Sala, a repülőgép-szerencsétlenségben meghalt Emiliano Sala apja argentínai otthonában, péntekre virradóan szívrohamot kapott. A tragikus hírt Progresio város polgármestere, Julio Muller is megerősítette.
Horacio Salához kihívták az orvosokat, de már nem tudták megmenteni az életét. „Horacio nem tudta túltenni magát Emin, de azt hittük, hogy miután megtalálták, sikerül majd lezárnia magában."" – nyilatkozta Muller.
Emiliano Sala három hónappal ezelőtt halt meg repülőgép-szerencsétlenségben, nem sokkal azután, hogy a Nantes-tól a Cardiff City-hez igazolt. Cardiffba tartó kisgéppel a tengerbe zuhant pilótája január 21-én. A roncsot közel háromhetes keresés után találták meg.
Horacio Sala nem nyugodott bele a történekbe, azt akarta, hogy folytassák a nyomozást, minden részletet meg akart tudni az ügyről."
793,sport,"A május 5-én kezdődő Tour de Yorkshire-on debütál brit közönség előtt a Team Ineos csapat, ami korábban Team Sky néven futott. A négyszeres Tour de France-győztes Chris Froome klubja nem kap kellemes fogadtatást. Az új tulajdonos miatt több ezer környeztevédő készül demonstrációra.
Ahogy korábban beszámoltunk róla, Nagy-Britannia leggazdagabbnak tartott embere, Jim Ratcliffe mentette meg az elmúlt évek legsikeresebb országúti kerékpárcsapatát, a Team Sky-t, miután a Sky bejelentette, hogy idén tavasszal kiszáll a sportágból.
David Brailsford sportigazgató több potenciális vevővel is tárgyalt a folytatásról, de a legkomolyabb ajánlatot Ratcliffe tette, három évre 120 millió fontot fizetett azért, hogy a csapat az Ineos nevet viselje.
Ratcliffe óriási, a becslések szerint 21 milliárd fontos vagyonát az Ineos, vegyipari óriásvállalatnak köszönheti. Az Ineos a világ egyik legnagyobb műanyag előállítója, és mint ilyen, a környezetvédő aktivisták állandó célpontja is.

A tüntetők szerint Ratcliffe csak a vállalatát akarja zöldebb színben feltüntetni a kerékpársport támogatásával. Steve Mason, a tüntetés szervezője elmondta, hogy 15 ezer, Ratcliffe-et ördögszarvakkal ábrázoló maszkot fognak szétosztani a szurkolók között, ott lesznek a rajtoknál és a célban is, hozzátette még, hogy akciójukat nem a versenyzőknek, vagy szervezőknek szánják, csak az Ineos ellen tüntetnek.

A négynapos yorkshire-i körversenyen rajthoz áll Chris Froome, és az olimpiai bajnok Greg van Avermaet is."
794,sport,"A második helyen kiemelt Borna Coric meglepetésre kiesett a negyeddöntőben az 586 140 euró (184,6 millió forint) összdíjazású budapesti férfi salakpályás tenisztornán.
A világranglistán 15. horvát pénteken a selejtezőből érkezett Filip Krajinoviccsal találkozott, akit eddigi egyetlen meccsükön, az idei Australian Openen négy szettben megvert. A ranglistán 105. szerb alaposan rácáfolt a várakozásokra, és kiváló játékkal hozta a nyitószettet. A folytatásban egy-egy brék után Coric 5:4-nél három játszmalabdát is elpuskázott, majd elvesztette az adogatását, Krajinovic pedig magabiztosan kiszerválta a mérkőzést, amely 1 óra 57 percig tartott.
""Melbourne-ben Borna nyert megérdemelten, ma pedig én, ettől még jó barátok maradunk - mondta mosolyogva Krajinovic. - Tavaly sokat kihagytam sérülések miatt, vissza is estem a ranglistán, de idén megint jó formában vagyok, úgyhogy újra megcélzom a top 30-at"".
Mivel a korábbi US Open-bajnok Marin Cilic már csütörtökön kiesett, a Hungarian Open első két kiemeltje számára már befejeződött a torna.
A folytatásban a negyeddöntő második meccsén a szabadkártyás Balázs Attila (246.) következik a francia Pierre-Hugues Herbert (49.) ellen.
Negyeddöntő:  Krajinovic (szerb)-Coric (horvát, 2.) 6:4, 7:5  később:Balázs-Herbert (francia)Cuevas (uruguayi)-Berrettini (olasz)Baszilasvili (georgiai, 4.)-Györe (szerb, 5.)"
795,sport,"28 perc után lefújták az első szabadedzést az Azerbajdzsáni Nagydíjon péntek délelőtt.
Nagyjából negyedórával korábban a williamses George Russell ugyanis áthajtott egy csatornafedélen, ami felcsapódott a kocsija alatt, és teljesen szétroncsolta az autó alját.
A pilótának nem lett baja, pár kanyarral arrébb leállította sérült kocsiját. A tréninget félbeszakították, a helyszínre kiment az FIA ellenőre és pár munkás is, megszemlélni a teendőket.
Közben a Williamset trailerre tették, elindultak vele a depó felé, csakhogy az egyik pálya fölötti hídba beleakadt az autómentő daruja. Eljutott a teherautó a boxokig, ám a daru hidraulikája tönkrement, folyadék csöpögött a Williamsre, amit így leemelni sem tudtak.
A csapattagok és a pilóták hitetlenkedve nézték a történéseket, végül a kocsit valahogy sikerült leemelni, de a körözés nem kezdődhetett újra, sőt az edzést végleg lefújták több mint egy órával a vége előtt: valószínűleg egyetlen csatornafedél sincs rendesen rögzítve, azaz lehegesztve a bakui városi pályán, így az F1-autóknak veszélyes, nem mehetnek rajta.
A második szabadedzés délután 3-ra van kiírva, addigra kell megoldaniuk a problémát a szervezőknek. Azt még nem tudni, hogy az elvesztett több mint 60 percet esetleg bepótolják-e.
A visszajátszásokból később feltűnt, hogy Russell előtt Charles Leclerc Ferrarija ráment ugyanerre a fedélre, és elmozdította. Az eset egyébként nem különleges, pár éve Monacóban is csapódtak fel csatornafedelek, szerencsére akkor sem sérült meg senki, de ott is hegeszteni kellett."
796,sport,"A négyszeres olimpiai bajnok Mo Farah verekedésbe keveredett etiópiai edzőtáborozása során. A brit futó egy nőt is megütött, de edzője szerint ő áldozat volt, önvédelemből tette, amit tett. A támadók is kicsit máshogy mesélték el a sztorit. Az ügy egyre szövevényesebb, doppingszál is felsejlik a háttérben.
A London Marathon előtt néhány nappal Farah nyilvánosságra hozta, hogy márciusban meglopták a hotelszobájában. Azon is méltatlankodott, hogy szálloda tulajdonosa az egykor szintén világklasszis futó Haile Gebrselassie nem kezelte helyén az ügyét. A két futó üzengetni kezdett egymásnak, Gebrselassie eközben hozta fel, hogy Farah az edzőteremben egy férfit is egy nőt is megütött.
Farah edzője, Gary Lough szerint nem ilyen egyszerű a sztori, nem támadásról, hanem önvédelemről volt szó. Farah edzőtársával, Abi Bashirral volt együtt a konditeremben, amikor egy másik férfi fenyegetően közeledett Bashir felé. Farah Bashirt próbálta megvédeni, a földre kerülve birkózott a támadóval. Ekkor szaladt oda egy nő két ötkilós súlyzóval a kezével, hogy megdobja Farah-t. A futó nem látta, hogy ki közeledik, hátrafordulva egyből ütött, így találta el a nő karját.
A Guardiannak Gebrselassie arról beszélt, hogy Farah egy férfinek ment neki, amiért az követte az edzőteremben. Gebrselassie azt mondta, Farah megütötte és megrúgta a másik futót, és ennek sok szemtanúja is volt.
Az állítólagos támadók az etióp Sisay Tsegaye és felesége voltak. Ők is előadták a saját verziójukat. Tsegaye azt mondta, Farah azt hitte, hogy az edzéstervét akarják lemásolni, hogy majd másokat is aszerint tréningezzenek majd. Tsegaye szerint erről nem volt szó, YouTube-ról leszedett videókat használtak, de a balhé ennek ellenére kitört. Elmondta, Mo nyakon rúgta, de a feleségéhez hozzá sem ért. A balhéból nem lett rendőrségi ügy, bár kijöttek a rendőrök, négy nappal később megbékéltek egymással a futók.
Gebrselassie szerint Farah és közte azért lett feszültség, mert az etióp megtagadta a doppingolással gyanúsított edző, Jama Aden belépését a hotelbe. Farah-t és Adent korábban is próbálták már kapcsolatba hozni egymással, de a britek cáfolták, hogy valaha együtt edzettek volna, Aden csak egy hétig segédkezett időmérésben Farah-nak ."
797,sport,"Nyolcadik meccsén megszerezte felnőtt karrierje első gólját Bryan Gil, a Sevilla futballistája csapata Rayo Vallecano elleni meccsén, csütörtök este. Ő lőtte az utolsó gólt az 5-0-ás sikernél, a 86. percben.
A középpályás bizonyította, nem véletlenül tartják nagy tehetségnek, szép cselt csinált meg ballal, aztán szintén balla vágta a kapuba a labdát.
Sok tinédzser van feljövőben a világfutballban, de Gil egy szempontból kiemelkedik:
2001. január 11-én született, ő az első, aki a 21. században jött a világra, és betalált a spanyol első osztályban.
Az olasz Serie A-nak és a francia Ligue 1-nek már rég van 21. századi góllövője, ráadásul ugyanaz a fiatal, Pietro Pellegri. A 2001. március 17-én született olasz csatár a Serie A-ban 2017. május végén talált be először a Genoa mezében, majd 2018 januárjában a Monacóba igazolt, ahol múlt augusztusban szerezte első és eddig egyetlen bajnoki gólját.
A másik két topligában, az angol Premier League-ben és a Bundesligában még nem lőtt gólt 21. századi futballista."
798,sport,"Nagyjából egy éve menesztették a Diósgyőr kispadjáról Bódog Tamást, a volt Bundesliga-futballista most itthon van, interjút adott a Nemzeti Sportnak és vendég volt a Digi Sport reggeli műsorában. Mindkét helyen előkerült: mi hiányzik a magyar futballistákból?
Bódog könnyen felelt a kérdésre, ugye tapasztalatokat szerzett a DVTK-nál, a Mainznál Jürgen Klopp is edzője volt, akit nem rég meg is látogatott a Liverpoolnál, így friss összehasonlítási alapja van.
Világsztárokat láttam, akik edzésen be akarják bizonyítani, hogy jobbak a társaiknál. Mindenki tudja, mennyi pénzt kerestek már, de győzni akarnak. Kihozzák magukból a maximumot, nincs lazsálás, elégedettség. A mentalitásuk miatt tartanak ott, ahol. Klopp is azt mondta, bennük van a bizonyítási vágy, könnyű őket kezelni
- magyarázta Bódog.
Ezzel szemben hazánkban bár
vannak tehetségek, akik szorgalmasak, alázatosak, de nincsenek rákényszerítve, hogy kihozzák, ami bennük van, könnyen megelégednek azzal, amit elértek.
Nem tudom, miért van ez, gyerekkorban dől el, kiből milyen mentalitású sportoló válik. Megvannak itthon a feltételek, megvannak az edzők is, de ha a futballista hozáállása nem megfelelő, nem lehet sikeres.
Külföldön ritkán kell a felnőtt futballistákkal dolgozó edzőnek azzal foglalkoznia, hogy megértesse, dolgozzanak a saját karrierjük érdekében."
799,sport,"Nem tudott nyerni a Real Madrid Getaféban, még csak gólt sem rúgott, az edző mégsem lehet teljesen csalódott: amit Brahim Diaztól látott, az több mint biztató.
A 19 éves srácot januárban igazolták, még az előző edző, Santiago Solari kérésére. A tinédzser másodszor került a kezdőbe, és 70 percen át, míg le nem cserélték, ő volt a legjobb a pályán, virtuózként játszott.
Belefért ebbe egy nagy mélységi passz Carvajalnak, szóló a felezővonalon, neymaros labdalevétel; esernyő, amit levegőben átvett labdából indított és egy olyan kötény, amelyet az ellenfélnek háttal, sarokkal-belsővel vitt be - teljesen tudatosan. (És utána még jól is passzolt.)
A ManCitytől 15 millió euróért szerezték meg a spanyol középpályást, és egyelőre úgy tűnik, nagyon jó vételt csináltak vele. Csak augusztusban lesz 20 éves, a következő szezonban jöhet el az ő ideje. Az biztos, hogy Getaféban jó benyomást tett az edzőjére.

a
"
800,sport,"A San Antonio Spurs csütörtökön magabiztosan nyert hazai pályán és egyenlített a vendég Denver Nuggets ellen, a párharcról így Denverben a következő, hetedik mérkőzés dönt majd az észak-amerikai kosárlabdaliga (NBA) rájátszásában. (MTI)

Főcsoport-negyeddöntő 6. mérkőzés:

Nyugati főcsoport:
San Antonio Spurs-Denver Nuggets 120-103  "
801,sport,"Három forduló maradt az idei Premier League-szezonból, remek hír, hogy még nem dőlt el szinte semmi az első hatban. Ami biztos, hogy a Manchester City és a Liverpool a következő szezonban is ott lesz a Bajnokok Ligájában, hogy melyik két csapat kíséri őket, még bizonytalan, négyen pályáznak ugyanis két helyre mögöttük.
Persze ennél fontosabb, hogy ki lesz a bajnok, a City vagy a pool?
270 percnyi futballal a vége előtt a City 1 ponttal vezet, a szerdai United-veréssel előzte vissza a Liverpoolt, és állt élre. 89 és 88 pontjuk van, ami egészen kivételes mutató: a Pool csak egyszer kapott ki, a City csak kétszer ikszelt. Mivel elméletileg rangadójuk már nincs, és mivel pontelőnye van, a City a favorit.
Az elméletileg a Liverpoolnak szól, ami az utolsó előtti körben Newcastle-be megy, ami hagyományosan elég nagy meccs, még ha az NU csak a 13. helyen is áll. De nézzük, kikkel játszanak a zárófordulókban.
Nem egy lehetetlen sorsolás, ami bizonytalanná teheti, hogy két meccs is idegenben van. Illetve, hogy a Brighton az életéért játszik, mert csak három ponttal van az első kiesőhely fölött. A Burnley 99,9%, hogy bent marad, 5-6 góllal kellene elveszítenie mindhárom bajnokiját, hogy bukjon.
Két meccs is otthon, de bajnokesélyesként kötelező győzni Newcastle-ben is, bár nem tűnik könnyűnek. A Huddersfield tök utolsó, rég kiesett, a Newcastle-már bent maradt, a Wolves-nak is mindegy, top 10-ben vannak, ott is akarják befejezni, de semmi több.
A menők mögött jönnek a kevésbé menők a Bajnokok Ligájáért:
Tottenham 70 pont, Chelsea 67, Arsenal 66, Manchester United 64.
Mindhárom csapat bent maradt, különösebb céljuk nincs. Ami bezavarhat, hogy a Spursnek van a befutó közben két BL-elődöntője (az Ajax ellen).
Ez már neccesebb sorsolás. A Uniteddel vasárnap szemtől szembe mennek a BL-ért, a Watfordnak otthon meg kell lennie, az ellenfél réges rég bent maradó és FA-kupadöntőre készül. A Leicesternek sincs célja, de a 2016-os bajnok jó csapat. Ráadásul a Chelsea elődöntőzik az Európa Ligában a Frankfurttal, és mivel ott a kupagyőztes kvalifikál a BL-re, nem vehetik félvállról.
Mindhárom klub előkerült már fentebb, két meccs idegenben, nem tűnik egyszerűnek. És van közben két Európa Liga-elődöntő is a Valenciával - ugyanaz a helyzet, mint a Chelsea-nél.
A Chelsea-rangadót megbeszéltük, a Huddersfieldet is említettük már, a Cardiff most az életéért küzd, 3 pontra van a bentmaradástól, de nem jelenthet gondot. Ha a Chelsea meglenne Solskjaer csapatának, az már belökné a maradék 2x3 pontért.
A meccseket a következő három hétvégén játsszák, a Liverpool nyitja a sort, ami péntek (azaz ma) este 9-kor kezd a Huddersfield ellen.
Jürgen Klopp emberei általában hajlamosak kiscsapatokkal otthon ikszelni, de ez nem az az este lesz. A botlás kizárt, vagy elmegy a PL-cím, ami nagyon kéne a Poolnak, ugyanis még sosem szerezte meg azt az egyesület, mióta az angol első osztályt 1992-ben átkeresztelték Premier League-re.

a
"
802,sport,"Atalanta-Lazio-meccs lesz az Olasz Kupa döntőjében május közepén, miután az Atalanta hazai pályán 2-1-re legyőzte a Fiorentinát csütörtök este.
A bergamói csapat 3-3-as döntetlent ért el február végén Firenzében, a párharc odavágóján, így kedvezőbb helyzetből várhatta a második mérkőzést.
Hiába szerzett három perc után vezetést a Fiorentina, a hazaiak még a 11. percben - büntetőből - válaszoltak, majd a második félidő elején Alejandro Gomez óriási potyagóljával megszerezték a vezetést, amit meg is őriztek a lefújásig.
A döntőt május 15-én rendezik a római Olimpiai Stadionban.

Olasz Kupa, elődöntő, visszavágó:

Atalanta-Fiorentina 2-1 (1-1)
Továbbjutott: az Atlanta, 5-4-es összesítéssel.  szerdán játszották:
AC Milan-Lazio 0-1 (0-0)
Tj: a Lazio, 1-0-ás összesítéssel."
803,sport,"Meglepetést nem okozott, de így is sporttörténelmi pillanattal indult az NFL 2019-es draftja, vagyis játékosválogatója, amin a legelső helyen választó Arizona Cardinals az irányító Kyler Murrayt szerezte meg. A 2018-as szezon legjobb egyetemi játékosának választott Murray tavaly sokáig úgy volt vele, hogy inkább a baseballt választja profi karrierként, de december után meggondolt magát, és azzal, hogy a Cadrinals őt választotta ki az első helyen, a sporttörténelem első játékosa lett, akit az NFL és az MLB draftján is az első körben vittek el.
A 178 centis magassága miatt korábban sokat kritizált Murray kiválasztása után az első nagyobb meglepetés a negyedik helyen jött, ahol az Oakland Raiders a meglehetősen hullámzó teljesítményt nyújtó védőre, Clelin Ferrellre csapott le. Nekik egyébként korábbi csereügyletek miatt összesen három választásuk volt az első körben, még egy futójátékost, Josh Jacobsot, és egy védőt, Johnathan Abramet vitték el.
Ferrell-lel együtt összesen 17 támadó- és védőfalembert vittel el az NFL-csapatok az első kör 32 választásával, ami a második legtöbb (a 2013-as drafttal megosztva) az újkori draftokon, irányítóból viszont csak három ment el, Murray után a hatodik helyen a New York Giants választotta ki Eli Manning leendő utódját Daniel Jones személyében, a Washington Redskins pedig a 15. pozícióban Dwayne Haskinst szerezte meg.
            
Nem választotta ki viszont senki az első 32 pick között a draftot megelőző játékosfelmérő, a combine egyik legnagyobb sztárját, az elkapó D.K. Metcalfot, de kicsúszott az első körben az irányító Drew Lock is, aki sokak szerint befért volna a top 32-be.
Az első körben a draft napján összesen hat csereügylet volt a csapatok között, részben ennek is köszönhetően összesen hét csapat, a Chicago Bears, a Cleveland Browns, a Dallas Cowboys, az Indianapolis Colts, a Kansas City Chiefs, a Los Angeles Rams és a New Orleans Saints nem választott az első körben, míg az Atlanta Falcons, a Green Bay Packers és a Washington Redskins két, a már említett Raiders mellett a New York Gaints pedig három választást is ellőtt.
Az NFL-draft pénteken a második és harmadik körökkel folytatódik, szombaton rendezik a 4-7. köröket."
804,sport,"Játékosok komplett karrierjéről is dönthet az NFL évente megrendezett draftja, amin az egyetemekről – és speciális esetben az egyenesen Európából – érkező tehetségeket válogatják az NFL csapatai. Bár az egyetemi amerikaifutball-bajnokságot is óriási figyelem kíséri Amerikában, évről évre több olyan játékos is akad, akire ilyenkor, és a draftot megelőző felmérőn, a Combine-on csodálkoznak rá a szakírók, általában kivételes fizikai adottságaik miatt.
Bár egyáltalán nincs rá garancia, hogy a nem mindennapi gyorsaság vagy fizikum kiemelkedő karrierhez vezet majd, azért nem árt megismerkedni a legnagyobb szörnyekkel a magyar idő szerint péntek hajnalban induló háromnapos draft előtt, hogy lássuk, meddig lehet feszíteni az emberi teljesítőképesség határait.
Az egyik ilyen szörnyeteg az idei drafton az Ole Miss elkapója, D.K. Metcalf lesz, vagyis Metcalf már most szörny, sőt, a combine előtt is az volt, hiszen nem sokkal a felmérő előtt elkezdett terjedni egy kép a 191 centis, 103 kilósra gyúrt játékosról, amin izom mellett nem sok minden más látható rajta.
Metcalf egyetemi pályafutását sérülések hátráltatták, három év alatt összesen 21 meccset játszott csak, ami bő másfél, szűk két szezonnak felel meg, attól függően, hogy mennyire eredményes az adott csapat. Maradandót ugyan nem alkotott, de rossz játékosnak sem lehet mondani. Metcalf semmit nem akart a véletlenre bízni, és a 2018-as sérülése után lényegében beköltözött az edzőterembe, aminek meg is lett az eredménye: 103 kilója ellenére 4,33 másodperc alatt futotta a 40 yardot, ami az idei combine-on az ötödik leggyorsabb idő volt. A többiek, akik hasonló sebességet mutattak, 10-20 kilóval könnyebbek voltak Metcalfnál, aki
emellé 103 centis súlypontemelkedést produkált, ami a nyolcadik legjobb volt minden játékost nézve a combine-on.
Sőt, a kar- és mellizmait is megvillantotta, amikor 27-szer nyomta ki a testsúlyával majdnem teljesen megegyező 102,5 kilónyi súlyt a fekvenyomó gyakorlatban - ez egyébként 2006 óta a legjobb eredmény volt elkapótól a felmérésen.
Ennek ellenére korai lenne már most legendának kikiáltani, mert hihetetlen ereje és gyorsasága páratlanul gyenge irányváltási mutatókkal párosul: az ezt felmérő úgynevezett 3-cone drill és short shuttle mindegyikében a legrosszabb 5 százalék között volt az ideje, bár pusztán ez nem jelenti egyből azt, hogy Metcalf meg is bukna, mert ha el tudja kapni a felé dobott labdát, miközben bárkit le tud futni, és le tud rázni magáról, akkor igenis sikeres lehet az NFL-ben. Nem mondjuk, hogy Calvin Johnsonéhoz hasonló karrierje lehet, de a méretei és ereje alapján többen már elkezdték az összehasonlítást a Detroit Lionsból idejekorán visszavonult Johnson és a korábbi hármas- és távolugró Metcalf között.
Hogy maradjunk a támadóoldalon – velük kezdtük, az igazi szörnyekből ugyanis több van a 2019-es draftosztályban a védelem oldalán –, jöjjön az Iowa Hawkeyes hatalmas tight endje, Noah Fant.
A 193 centis és 113 kilós játékos három évet töltött az Iowa Egyetemen, de igazából csak 2017-ben és 2018-ban számított meghatározó játékosnak a Hawkeyesnál. Három év alatt össszesen 78 elkapása, 1082 elkapott yardja és 19 touchdownja volt, utóbbi a kiemelkedően magas szám, hiszen azt mutatja, hogy szinte minden negyedik elkapása TD-t ér – már csak emiatt is kedvelt célpont lehet az NFL-ben 20 yardon belül, és bármelyik csapatnál köt ki, az irányító egyik legjobb barátja lesz a támadások végén.
A TD-mutató mellett fizikai adottságaival is kilóg a többiek közül, a combine-on négy mutatóban is legjobb volt minden tight endet nézve, 4,50 másodperc alatt futotta a 40 yardot, 100 centi volt a súlypontemelkedése, 3,17 métert ugrott helyből távolra, és az irányváltás mérésére alkalmas 3 cone-gyakorlatot 6,81 mp alatt teljesítette.
Arra azért nem merészkednénk, hogy a most visszavonult Rob Gronkowski utódjának kiáltsuk ki az NFL-ben, de a következő évtized meghatározó játékosa lehet saját posztján.
Bár Fantet emeltük ki, valójában az Iowa idén két egészen kiváló tight endet is ad az NFL-nek, ráadásul T.J. Hockerson még sokoldalúbb is, mint Fant, hiszen ez elkapásai mellett remekül blokkol is. Csakhogy Fant meggyőzőbb fizikumot villantott a combine-on, mi pedig most erre fókuszálunk.
Amíg a többiek esetében lehet azzal érvelni, hogy speciális edzésmódszerekkel mesterségesen lehet javítani a combine-eredményeken (erősödni és gyorsulni is lehet pár hónap megfeszített munkával), addig Butler esetében ilyesmiről nincs szó, az ő adottságait ugyanis nehéz módosítani. Butlernél a szörnyfaktor ugyanis a kéz- és karméretéből ered, a 198 centis, 102 kilós elkapó
utóbbi kettő a legnagyobb az idei draftra nevező elkapók között, ahogy Butler egyébként a legmagasabb is.
Van tehát egy torony, óriási karokkal, aki ráadásul elkapásban is jó: minden irányító erről álmodik, hiszen elég csak az égbe felvágni a labdát, és jó eséllyel Butler húzza majd le azt, hiszen egy védő sem fog 3 méter fölé érni.
Butler a brutális méretek mellé jól is termel, legutóbbi szezonjában 60 elkapásból 1318 yardot és 9 TD-t hozott, az egyetemi karrierjét pedig 110 elkapással, 2149 yarddal és 18 TD-vel zárta, tehát mindnek több mint a felét tavaly termelte, ami azt mutatja, éppen beérett, az NFL szempontjából a legjobbkor.
Az érés Jalen Hurdnél még zajlik, nála tehát lehet, hogy még messze nem látjuk, mire is lehet képes valójában. A 196 centis, 103 kilós játékos magassága ellenére meglepő módon futójátékosként kezdte egyetemi karrierjét még a Tennessee-ben, majd a 2017-es idényt kihagyva 2018-ban már elkapóként folytatta a Baylornál. Az iskolaváltás oka egyrészt az volt, hogy a Tennessee-nél többször komolyabban is megsérült, illetve az, hogy bár remekül szerepelt, valójában egyáltalán nem illett bele a Tennessee játékrendszerébe. Ennek ellenére három év alatt 2635 futott yardot hozott össze a Tennessee-ben 589 futásból, és volt összesen 26 futott és elkapott touchdownja.
Ehhez képest a Baylornál teljesen új szerepet szántak neki, és elsőszámú elkapó lett belőle – a tavalyi szezonban 69 elkapása mellett már csak 49-szer futott, volt 946 elkapott yardja és összesen 7 touchdownja. Az NFL-ben is ilyen kevert szerep várhat rá, feltéve, ha elég kreatív csapat szerzi meg, és valóban ki tudja hozni belőle a maximumot. Ha ez sikerül, olyasmire lehet képes, mint a jóval kisebb Alvin Kamara a New Orleans Saintsnél, vagy akár beállhat a sorba David Johnson mögé, akinek nagy célja, hogy olyan szezont hozzon össze, amiben futással és elkapással is 1000 yard fölé megy.
A 2019-es draft védőoldalon tele van jobbnál jobb tehetségekkel, de mind közül kiemelkedik a Mississippi State védője, Montez Sweat, aki döbbenetes eredményeket produkált a combine-on, és nem csak azzal, hogy
védőfalemberként combine-rekordot jelentő 4,41 mp alatt futotta a 40 yardot.
Helyből távolugrásban ötödik lett a védőfalemberek és linebackerek között, ami jól mutatja, hogy mennyire robbanékony a 198 centis, 114 kilós védő, aki három egyetemi szezonja alatt 23,5 sacket hozott össze, ezek döntő többségét azután, hogy a Michigan State egyetemről a Mississippi State-hez igazolt.
Sweat esetében a félelmetes sebesség rettentő hosszú karokkal is párosul, ami elég halálos kombináció, hiszen nem csak hogy gyors, de elég messziről fel is tudja venni a kontaktot az őt blokkoló támadójátékossal, akit így el tud tartani magától, ha épp szükség van erre.
Amíg Sweatet garantáltan elviszik majd az első körben (ahogy a hozzá hasonlóan majdnem annyira kiemelkedő fizikummal megáldott Devin White-ot, Devin Busht és Rashan Garyt is), addig Thornhill esetében ez nem ennyire biztos, de hogy a legjobb 50 játékos között a helye, az mindenképp kijelenthető.
De miért is? Az egyetemi évei alatt a Virginia védelmének hátsó sorában szinte minden poszton megfordult, tehát elég sokoldalú, és bár 183 centijével és 95 kilójával átlagos méretei vannak a posztját nézve, 21-szer nyomott bele a 102,5 kilós súlyba, ami nagyon jó eredmény egy ekkora játékostól. Az erőt ráadásul sebességgel kombinálja, merthogy a 40 yardot 4,42 másodperc alatt futja, ami a legjobb volt az idei safetyk között – ez lehet a végső posztja az NFL-ben is. Ez önmagában is elég meggyőző, pláne, hogy hozzávesszük, hogy nagy átlagban
az idei lehet a leggyorsabb safety-évfolyam, ami az NFL-be megy.
Thornhill viszont nem ezekkel, illetve nem csak ezekkel emelkedett ki a mezőnyből, hanem azzal, hogy 358 centis helyből távolugrásával és 111,76 centis súlypontemelkedésével mindkét kategóriában első lett, utóbbiban a combine összetett rekordjától sem volt messze.
A fizikumukkal kitűnő fentiek mellett persze bőven akad érdekes játékos majd a pénteken induló drafton. Ott lesz például az irányító Kyler Murray, aki kapcsán még decemberben is úgy tűnt, hogy a fényes NFL-pályafutás helyett a fényes baseballkarriert választja, ám egy gyors hátraarccal inkább maradt az amerikaifutball mellett. Ezzel a döntéssel egyébként történelmet is írhat, mert a sport első játékosa lehet, akit az NFL és az MLB draftján is az első körben választottak ki – Murray pedig akár a legelső választás is lehet, az 1/1-es helyen választó Arizona Cardinals vezetőedzője ugyanis pont az a Kliff Kingsbury, aki már 2012 előtt próbálta megszerezni az egyetemi csapatába Murrayt. Akkor nem jött össze, most viszont, hogy már mindketten az NFL-ben, illetve annak küszöbén vannak, összejöhet a nagy páros.
De hogy az idő múlását is jól érzékeltessük, az idei drafton mehet az NFL-be a korábbi nehézsúlyú bokszbajnok, a pályafutását 44-10-2-es mérleggel záró Evander Holyfield fia, Elijah Holyfield is, aki a legutóbbi idényben 1000 yard fölött termelt a Georgia Bulldogs csapatában."
805,sport,"A spanyol bajnokság 34. fordulójának zárómeccsén a Real Madrid gól nélküli meccset játszott a Getafe stadionjában.
A két csapat még sohasem egymással 0-0-t, most erre is sor került.
A harmadik helyen álló Realnál többet volt a labda, de a negyedik helyen álló hazai csapatnak is volt jó néhány veszélyes helyzete. A Getafe ezúttal is igazolta, rendkívül nehéz legyőzni - hét veresége van a szezonban, miközben a Realnak kilenc -, és egyértelmű célja mostantól a Bajnokok Ligája elérése.  
Amióta Zidane ismét elvállalta az irányítást, idegenben nem nyert vele a Real. Valenciában kikapott, a Leganessel szemben döntetlent játszott.

stat
"
806,sport,"28-szor játszott a burundi válogatottban Faty Papy, aki egy bajnoki meccsen esett össze és halt meg Szváziföldön. A Malanti Chiefs játékosa a 15. percben lett rosszul, és már nem tudtak segíteni rajta.
2009-ben a 10 legnagyobb afrikai ígéret közé sorolták a játékost, aki egy évvel korábban került a török Trabzonsporhoz.
A török ligában nem mutatkozott be, a holland másodosztályú MVV-ben viszont 28 meccsen is pályára lépett a 2009-10-es szezonban. Utána Dél-Afrikában futballozott a Bidwest Wits csapatában. 
Az orvosok figyelmeztették szívbetegségére, de ennek ellenére játszott, 28 évet élt."
807,sport,"A macedón Vardar Szkopje két éve megnyerte a BL-t, tavaly is a négyes döntő tagja volt, most sorrendben harmadszor szeretne eljutni a kölni fináléig. Az orosz tulajdonos, Szamszonenko a múlt héten bejelentette, hogy nem finanszírozza tovább egyedül a klubot. Volt olyan játékos, aki mióta a Vardarhoz szerződött a nyáron, még nem kapott fizetést.
A hazai csapat mindent megtett azért, hogy elhitesse, a magyar csapat az esélyesebb. A fogadóirodákat mindez nem tévesztette meg, a Vardart gondolták az erősebbnek. Maga Pastor úgy jelölte meg a célokat: olyan eredménnyel kell távozni, hogy legyen esély a visszavágón a döntőbe jutásra. A magyar esélyeket növelte, hogy a Veszprém februárban győzött ebben a félelmetes atmoszférájú csarnokban.
Pastor ellenfele a kispadon az a Garcia Parrondo volt, aki a tanítványa volt a Szegedben, a szélső Budakalászon játszott, amikor hívta edzőnek a Vardar, és igent mondott nekik.
A Szeged kezdőjében nem volt meglepetés, Bombac irányított, Zsitnyikov és Maqueda volt a két átlövő Bánhidi beállóban. Sostaric és Kallmann volt a két szélen.
Bombacé volt az első találat, az elején szépen összeállt a mieink játéka, még ha Sigurmansson hetese ki is maradt. A tizedik percben vezetett először (4-3) a Vardar, erre még érkezett válasz, utána viszont jött egy négygólos hazai széria, ami tűzbe hozta a hazaiak fanatikus szurkolótáborát.
Akkor még nem sejthettük, hogy többé nem fog vezetni a Szeged.
Az idáig jó formában lévő Alilovic ezen a meccsen nem találta a ritmust, az irányokat, Kristopans átlövései így rendre utat találtak a kapuig, de Karacic labdáit sem tudta hárítani. Cupic hetesénél viszont pontosan tudta, mi következik.
A Szeged 12-11-re felzárkózott, mert Bánhidit pontosan játszották meg, de két hazai gól után már azért kellett küzdeni, hogy szoros legyen a félidei végeredmény. 14-12 lett, a Vardar jól bírta erővel, noha alig tudott cserélni Parrondo. (Az edző egyébként jól beszél magyarul.)
Dibirov lehetetlen szögből is bevágta - már Sego állt a magyar kapuban -, Bodó lövését könnyen hárította Milosavljev. 17-13-nál az ötgólos vezetésért támadott a Vardar, egy eladott labda után viszont Kallmann a kapuig ment. Maqueda lövése is becsorgott valahogy, vagyis kettőre sikerült a felzárkózás.
Ez a távolság maradt a két csapat közt, de a szegedi hibákat könyörtelenül büntették, és 21-17-re ismét meglépett a Vardar.
Bodó talpról, Balogh hetesből volt eredményes, Alilovic hetest fogott, Sostarics a szélről egyre faragta a különbséget. (21-20)
A Vardar lényegében csere nélkül játszó kulcsemberei azonban csak nem akartak elfáradni,
ha kellett Skube, ha kellett Karacic lendítette meg a társaságot.
Az utolsó 10 perc 24-21-es hazai vezetéssel kezdődött, akkor már nem lehetett más célja a magyaroknak, minthogy minél közelebb kerüljenek az ellenfélhez, és csekély hátránnyal távozzanak.
Alilovic nagyon fontos hetest fogott, a visszacserélt Milosavljev is bemutatott egy bravúrt. A nyáron Szegedről távozó Skube hatodik gólját rontott lövés nélkül érte el, Bánhidi válaszolt rá.
Moraes bevágta a helyzetét, Bodó viszont nem, Kristopans pedig már ötre növelte a Vardar előnyét, Pastor időt kért alig több mint öt perccel a vége előtt.
A tavasszal formán kívül játszó Maqueda viszont rontott, Karacic viszont a kapufa segítségével hatra növelte a vezetést, ekkor alakult ki a két csapat között a legnagyobb különbség.
A rémálom viszont nem akart véget érni, a meccs legfontosabb szakaszában nem bírta a feszültséget a magyar bajnok. A támadásokból elveszett az ötlet, Karacic ellenben fickándozott a másik oldalon.
Kristopans az utolsó másodpercben egy szabaddobásból vágta a bal alsóba labdát, ami jól szimbolizálta az egész hajrát. Még egy szabaddobásra sem sikerült ellenszert találni. A Skube-Kristopans-Karacic trió 24 gólig jutott. 
31-23 lett a vége, a mieinken már csak a csoda segíthet a jövő vasárnapi visszavágón.
Annak, hogy két magyar csapat legyen Kölnben, minimálisra csökkent az esélye, a Veszprém, a Barcelona és a Vardar fél lábbal ott vannak. A negyedik résztvevő a Kielce-PSG párosból kerül ki.

(Borítókép: Bodó Richárd a Szeged (k) játékosa valamint Rogerio Moraes Ferreira (b) és Dainis Kristopans a Szkopje játékosai a kézilabda férfi Bajnokok Ligája negyeddöntőjében játszott Vardar Szkopje MOL-Pick Szeged első mérkőzésen az észak-macedón fővárosban 2019. április 25-én. Fotó: Georgi Licovszki / MTI / EPA)
"
808,sport,"A két legutóbbi olimpiáról nem hozott érmet a férfi vízilabda-válogatott, a tavalyi Eb-n a mélypontot jelentő nyolcadik helyet érték el.
Azóta látványosan felívelő szakaszba lépett a sportág, megnyerték a világkupát tavaly szeptemberben, idén április elején pedig az Európa Kupát is. Az öröm nem lehet teljes, mert a Gyirmót-ZTE másodosztályú rangadót kétszer annyian nézték az M4-en, mint a pólóválogatott EK-sikerét, amire 60 ezren voltak kíváncsiak.
A szakmai párbeszéd folyamatos, most két olimpiai bajnok: Faragó Tamás, Benedek Tibor mellett a Szolnokkal 2017-ben BL-győztes Cseh Sándor is megosztotta a tapasztalatait egykori nagyságok, jelenlegi edzők és vezetők előtt.
Faragó most korosztályos kapitány a nőknél, Benedek pedig az újpesti vízilabdát vezeti.
A vlv leiratot készített, abból szemezgettünk."
809,sport,"Egyetlen olyan játékos került be az idény álomcsapatába az angol bajnokságban, aki nem a címvédő Manchester City vagy a Liverpool labdarúgója. Ő is manchesteri csapatban játszik, mivel a United francia középpályásáról, Paul Pogbáról van szó.
A Chelsea legjobbja, Eden Hazard nem tudott bekerülni a legjobb tizenegybe, ami azért érdekes, mert az év játékosa ettől még lehet. A belga kiváló szezont fut 16 gólja mellett 13 gólpasszt is adott, nincs nála jobb ebben a rangsorban.
A Chelsea reagált erre a hírre, a klub is a játékos nagyszerű statisztikáit emelte ki.
Tavaly is Manchester City adta a legtöbb játékost az álomcsapatba, az akkor beválasztott öt futballistából egyedül Agüero került be a legjobbak közé idén, míg Kevin de Bruyne, David Silva, Kyle Walker és Nicolas Otamendi idén kimaradt ebből az elismerésből.

Az Év csapata a Premier League-ben: 


Ederson (Manchester City) - Trent Alexander-Arnold (FC Liverpool), Virgil van Dijk (FC Liverpool), Aymeric Laporte (Manchester City), Andrew Robertson (FC Liverpool) - Bernardo Silva (Manchester City), Fernandinho (Manchester City), Paul Pogba (Manchester United) - Raheem Sterling (Manchester City), Sergio Agüero (Manchester City), Sadio Mané (FC Liverpool)
"
810,sport,"A Magyar Labdarúgó Szövetség arról tájékoztatta az MTI-t, hogy a jelenlegi élvonalban szereplő 12 csapat közül kilenc csapat megfelelt a licencelőírásoknak.
A másodosztályból a ZTE, a Gyirmót a Kaposvár, megfelelt, a Vasas nem, de még lehet pótolni a hiányosságokat.
A Haladásnak voltak anyagi gondjai, nem tudni, hogy emiatt nem kapta-e meg a szükség jóváhagyást. "
811,sport,"
Vasárnap óriási verseny lehet a London Marathonon, ahol a világcsúcstartó Eliud Kipchoge az Európa-rekorder Mo Farah-val csap majd össze. Küzdelmüket beárnyékolja Farah szállodai lopásos ügye, amiben egy másik futólegendának, a korábbi világcsúcstartó Haile Gebrselassiénak is nekiment.

A botrány hamarosan újabb szintre lépett, amikor Gebrselassie újságíróknak azt állította, hogy Farah megütött és megrúgott egy nőt, illetve annak férjét a szálloda edzőtermében.
A London Marathon sajtótájékoztatóját szerdán tartották, ezen hozta fel a négyszeres olimpiai bajnok Farah, hogy három hónapos edzőtáborozása során meglopták hotelszobájában. Egy nagy értékű karórát, két mobiltelefont és 2500 angol fontnyi készpénzt vittek el tőle az Addisz-Abeba-i hotelből.
A hotel a kétszeres olimpiai bajnok Gebrselassie tulajdonában van, Farah azon háborodott fel, hogy a korábbi maratonvilágcsúcstartó semmilyen kísérletet nem tett azért, hogy megoldják az ügyet, és megtalálják a tettest.
Gebrselassie aztán közleményt adott ki. Azt írta, minden vendéget megkérnek arra, hogy 350 dollárnál több készpénzt a szállodai széfben helyezzenek el. Farah ezt nem tette meg. Az etióp tulajdonos azt állítja, hogy a lopást a rendőrségen is jelentették, és a hatóságok öt alkalmazottat ki is hallgattak, akik öt hétig letartóztatásban voltak. Igaz, mindenki tisztázta magát. Gebrselassie azt is írta, hogy Farah ötven százalék kedvezményt kapott. Ráadásul Farah is problémás volt, a szálloda edzőtermében összekapott egy másik atlétával, amiből rendőrségi ügy is lehetett volna, ha Gebrselassie nem lép fel közvetítőként, állítja az etióp.
Az Independent csütörtöki cikke szerint Gebrselassie később azt állította a sajtó képviselőinek, hogy a négyszeres olimpiai bajnok többször megütött és megrúgott egy házaspárt. Elmondása szerint Farah előbb szóban támadt a párra, azzal gyanúsítva őket, hogy követik őt. Amikor a férj erre azt felelte, hogy ez nem igaz, Farah többször is megütötte és megrúgta mindkettőjüket, különösen a férfi kapott sokat tőle. Gebrselassie szerint az esetnek számos szemtanúja is volt. 
Farah képviselője az NBC-nek cáfolta Gebrselassie állításait, a házaspárral szembeni támadás részleteit kivéve, mivel ezek a vádak csak később kerültek nyilvánosságra. Szerinte a hotel próbálja magától eltolni a felelősséget, pedig biztosan csak kulccsal juthattak be a futó szobájába, ahol nem is volt zárható széf. A kedvezményt is csak akkor ajánlották fel neki, amikor átment egy másik hotelbe, és eddig Gebrselassie szóba sem állt velük, minden megkeresés lepattant róla.
(via Insidethegames, Letsrun.com)"
812,sport,"Hatvan polgármestere, Horváth Richárd rendhagyó módon az általa összehívott sajtótájékoztatón szólította fel a városában működő egyik cég vezetőit, hogy fejezzék be a 3,6 milliárd forintos beruházás keretében épülő sportcsarnok munkálatainak akadályozását. A sajtótájékoztatón elhangzottakról a 24.hu számolt be csütörtöki cikkében.
A hatvani polgármester azért fordult a nyilvánossághoz, mert szerinte az építkezés helyszíne körül fekvő területeket birtokló Azimut Consulting Kft. szándékosan hátráltatja a beruházás megvalósítását.
Horváth a beszámoló szerint arról tájékoztatta a médiát, hogy a hatvani konzervgyár területén működő Azimut Kft. az elmúlt években felvásárolta a majdani sportcsarnok körül elhelyezkedő telkeket, ezzel majdhogynem teljesen „körbebástyázta” a projektet.
Mindez azért jelent problémát, mert az építkezés folytatásához szükség volna ezeknek a területeknek az átmeneti használatára, hogy beszállíthassák a csarnok hatalmas méretű tartóelemeit. A hatvani városi televízió márciusi tudósítása szerint az épület 47 méter hosszú beton tartószerkezete a maga nemében a legnagyobbnak számít Magyarországon.
A polgármester elmondása szerint azonban hiába fordult március eleje óta kétszer is hivatalos kéréssel az Azimut vezetéséhez a a szükséges engedélyért, a cég még csak nem is válaszolt neki. Engedély hiányában viszont a tartóelemek május elejére ütemezett szállítása is késést szenvedhet, ami az egész építkezés megcsúszását jelentheti.
A 24.hu cikke szerint az Azimut Kft 2014 elején, nem sokkal a beruházásról szóló döntés után tucatnyi ingatlant szerzett meg a tervezett sportcsarnok környzetében. A cég tulajdonosáról az Átlátszó és a HVG korábbi – és hivatalos formában azóta sem cáfolt – cikke is azt állította, távoli rokona és volt üzlettársa Szabó Zsolt korábbi hatvani polgármesternek, aki a fejlesztési államtitkári poszt miatt hagyta ott a városvezetői posztot. 
Szabó 2014-ig töltötte be a polgármesteri posztot a városban, ám az akkor bevezetett összeférhetetlenségi szabályok miatt országgyűlési képviselőként nem tölthette be mindkét tisztséget, ezért átadta a polgármesteri széket Horváth Richárdnak. Az általa választott utódjával azonban egy év alatt végletesen megromlott a viszonya, olyannyira, hogy előbb Szabót rúgták ki a Fidesz hatvani párszervezetéből, egy később a pártközpont által szabálytalannak ítélt eljárásban, majd pár évre rá Szabó záratta ki Horváthot – polgármesterként! – a helyi Fideszből.
Ezen túlmenően Szabó az államtitkársága idején elég nyilvánvalóan akadályozta Hatvan uniós pályázatait, esetenként utólag módosítva a város által elnyert pályázatok kiírásait, miközben a környék települései láthatóan bőségesen részesültek az uniós pénzekből.
A hatvani fideszesek Mészáros Lőrinc ajánlását is csatasorba állító belháborújáról ebben a korábbi cikkünkben olvashat részletesebben.
Alaptalan vádaskodással illette az Azimut Consulting Kft.-t a leendő sport- és rendezvénycsarnokkal kapcsolatban Horváth Richárd, Hatvan város polgármestere - írja az Indexnek eljuttatott közleményében a cég.
A Kft. a polgármester kijelentései után a bírósághoz fordul hitelrontás és jó hírnevének megsértése miatt. 
Az Azimut Consulting Kft. ugyanis a közlemény szerint már 2006-ban is ezen a területen tevékenykedett, míg az önkormányzat csak tíz évvel később, 2014-ben vette meg a nevezett létesítményhez szükséges parcellát. Tehát nem igaz, hogy a cég körbebástyázta az építkezést. Ez már csak azért sem felel meg a valóságnak, mivel a beruházó a jelenlegi saját szervizútján – ahol jelenleg is zajlik a szállítás az építkezéshez – is odaszállíthatná az elemeket, illetve a birtokában lévő volt cukorgyári kerítést is megbonthatná a gördülékeny munkavégzés érdekében - írják.
A közlemény szerint a cég érthetetlenül áll az előtt, hogy az önkormányzat olyan útvonalon szeretné szállíttatni a 70 tonnás betonelemeket, amelyeken egy maximum 40 tonnás teherbírású mérleg áll. Ez fizikailag kivitelezhetetlen.
Az Azimut Consulting Kft. szerint az is kifogásolható, hogy a polgármester egy májusra ütemezett munkafolyamat kapcsán már most tényként próbál feltüntetni egy olyan „döntést”, amely meg sem történt.
A cég álláspontja szerint felettébb szokatlan és inkorrekt magatartás, miszerint egy önkormányzat az egyik adófizetőjét a közvélemény előtt próbálja lejáratni, miközben a cég a korábbi években mindig együttműködésről tett tanúbizonyságot.
“Az Azimut Consulting Kft. meglátása szerint Horváth Richárd polgármester nem az első alkalommal nyilvánítja ki rosszhiszeműségét a nevezett területtel összefüggésben. Felmerülhet a kérdés: vajon nem az motiválja az önkormányzat vezetését, hogy szemet vetettek a kérdéses területre…?” - írja a cég. "
813,sport,"2-0-ra verte az Old Traffordon, de valójában megsemmisítette a Manchester City a Manchester Unitedet szerda este a két csapat bajnokiján.
A United nem rég megerősített edzője, Ole Gunnar Solskjaer is elég borúsan látja a helyzetet, még akkor is, ha csapata életben maradt a Bajnokok Ligája-indulást ígérő negyedik helyért folytatott harcban, mivel az Arsenal 3-1-re kikapott Wolverhamptonban.
Nem ejtőzhetünk már sokáig, mert a Premier League kiélezett, és egy csapásra megelőznek. Aggódom az eredmények miatt, bár ez nem az az időszak, amikor ujjal mutogathatnánk. Össze kell tartanunk, és bármennyire is furcsa, még van esélyünk a negyedik helyre
- idézte az ESPN a menedzsert.
Az újság szerint Solskjaer egyértelműen arra célzott, hogy a feltörekvő Everton és Leicester, sőt akár a szezon meglepetése, a bajnokságban remekül álló Wolverhampton is beelőzheti a klubját, és kiszoríthatja a nagy hatosból, azaz a City, a Chelsea, a Liverpool, az Arsenal és a Tottenham elittársaságából.
A United 2013, Sir Alex Ferguson leköszönése óta nem nyerte meg a Premier League-et, sőt többször az első négyből is kimaradt.
Az én feladatom, hogy a következő előszezonra a megfelelő karakterű emberek vegyenek körül. A ManUnitednél mindig a figyelem középpontjában vagy, és oda kell tenned magad. Ez a kötelességed
- üzent burkoltan a játékosainak a norvég, nem lehetnek biztosak benne, hogy mindenki vele kezdheti meg a felkészülést a következő szezonban is. Igaz, azt is kiemelte, hogy a hétvégi 0-4-es Everton-zakó után elégedett volt emberei hozzáállásával a City ellen.

a
"
814,sport,"Az ATP honlapján is megemlékeztek arról, hogy a 30 éves Balázs Attila az 585 ezer euró összdíjazású budapesti tenisztornán már a második nálánál lényegesen jobban rangsorolt versenyzőt búcsúztatta.
Először a lengyel Hurkaczot ejtette ki (6:3, 6:4), utána pedig a hatodik kiemelt ausztrál Millmannt (6:4, 2:6, 6:2), aki a 39. helyen áll a pillanatnyi rangsorban.
Ezt a pontot külön kiemelték.
A 246. helyen álló Balázs hét év után ért el ilyen magasra, 2012-ben Bukarestben volt utoljára a nyolc között ilyen tornán. Akkor elődöntőig jutott, és az olasz Fognini állította meg.
A 30 éves magyar 7 hónapos kihagyás után tért vissza, csípősérülése viszont már a múlté, és jó formában van, és a francia Pierre Herberttel szemben akár folytathatja is pénteken a menetelését. A 49. helyen álló Herbert eddig nem panaszkodhat a sorsolására, mert csak olyanokkal játszott eddig, akik szerencsés vesztesként kerültek fel a főtáblára."
815,sport,"A Manchester City meglehetősen simán, 2-0-ra nyerte a városi rivális Manchester United elleni derbit az angol bajnokság szerda esti mérkőzésén. A győzelemmel Pep Guardiola együttese egy ponttal visszaelőzte a meccsét már vasárnap lejátszó – és az ősellenségének számító Unitednek ezúttal veszettül drukkoló – Liverpoolt, és mivel a bajnokságból már csak három forduló van hátra, hatalmas lépést tett a bajnoki cím megvédése felé. 
A vereség valószínűleg a United számára is súlyos következményekkel járt. Solskjaer csapata egy győzelemmel pontszámban beérhette volna a negyedik, már BL-indulást érő helyen álló Chelsea-t.
Mindezek ismeretében érdekes kérdéseket vet fel az alábbi videón látható jelenet, amin a City klasszisa, David Silva felugrás közben egy nem túl erős, de egyértelműen szándékos mozdulattal sunyin hasba talpalja a United brazil középpályását, Andreas Pereirát.
Horrendous foul from David Silva... But you won’t hear about it because it wasn’t Mo Salah pic.twitter.com/9kMYicfU0I
Bár a jelenet a 69. percben, a City 2-0-s vezetésénél történt, a várható ráadással együtt nagyjából 25 perc még hátra volt a meccsből, ami akár elég is lehetett volna hozzá, hogy a United emberelőnybe kerülve átvegye az irányítást és megváltoztassa a találkozó végkimenetelét.
A bíró nem vette észre a szerénysége miatt közkedvelt spanyol mozdulatát, így nem tudhatjuk, mit döntött volna, ha látja az esetet. Mi a videó alapján hajlunk rá, hogy ezért bizony piros lap járt volna. És ön szerint?"
816,sport,"A budapesti asztalitenisz-világbajnokságon csütörtökön is férfi egyesben jött az első meglepetés, a nyolcaddöntőben kikapott a világranglistát vezető, első helyen kiemelt Fan Csen-tung, honfitársa, a kilencedik kiemelt Liang Csing-kung nyert 4-2-re. A negyedik kiemelt Harimoto is kiesett. Ma Long könnyedén lépett túl a brazil közönségkedvencen. 
A világbajnokság ötödik napja presztízsmeccsel kezdődött, a legjobb nyolcért két kínai játszott. A világelső és első helyen kiemelt Fan Csen-tung és a nagy ígéretnek tartott Liang Csing-kung.
A meccsük elég csendben zajlott, a kínai szurkolók is csak elég bátortalanul hallatták hangjukat, nem is nagyon tudták kinek szurkoljanak. Az első szettet az előző vb-n ezüstöt szerző Fan simán behúzta, 11-5-re elvitte. A másodikban azonban átvette az irányítást Liang, 11-4-re verte a fonákpörgetéseit rontó Fant. A harmadikban is LIang került előnybe, de 6-6-ra felzárkózott Fan. Liang rövid szerváiból nem tudott egyből támadni Fan, így ellenfele 9-6-ra elment. Ezután egy hosszú labdamenet végén jött közelebb. A hátraszorított Lian jó pár leütést még visszaadott, de a labdamenet végén ő rontott. Az utolsó pontoknál viszont ő volt a koncentráltabb, 11-8-ra elvitte a szettet.
A negyedik játszmában 7-7-ig fej fej mellett haladt a két hasonló stílusú pingpongos, mindketten agresszív támadók,de a nagy ütésváltásokból Lian jött ki jobban, 9-7-re, majd 10-8-ra is elment. Ekkor Fan jött két adogatással, az elsőt megcsinálta, a második előtt viszont Liang időt kért. Érezte, hogy sorsdöntő lehet a szett, kétjátszmás előnnyel komoly nyomás alá helyezhette Fant. Ez össze is jött neki, 11-9-re behúzta ezt a játszmát is. 
Az ötödik szettben magabiztosan kezdett Fan, 3-1-re elment, de nem tudta tartani a ritmust, Lian 4-3-ra átvette a vezetést., egyből jött is az időkérés. Liang előnye azonban maradt, 5-4 után már két ponttal vezetett, egy nagy labdamenet végén, távolról adott egy csuszát Fannak. A világelső 7-5 után nagy feltámadást mutatott be, kicsit változtatott a stílusán, lassított a játékán, míg Liang sokat kockáztatott, hogy lezárja a meccset. Fan 11-8-as szettel szépített 3-2-re. 
A hatodik játszma is kiegyenlítetten kezdődött, 3-3 után viszont hárompontos előnybe került Liang, a hatodik pontját megint egy látványos labdamenet végén, hátraszorított helyzetből szerezte. Fan újra feltámadt, sikerült egyenlíteni, de 7-7 után már nem tudott pontot csinálni, Liang nyert 11-7-re, összességében 4-2-re. 
Fan Csen-tung kiesése nagy veszteség Kínának, azok után, hogy szerdán a második kiemelt versenyzőjük, Hszü Hszie is búcsúzott. Három pingpongosuk még versenyben van, közülük bármelyik megnyerheti az aranyat.
A legjobban várt nyolcaddöntőt a világbajnok és olimpiai bajnok Ma Long és Hugo Calderon játszotta egymással. A brazil sokak kedvence, minden idők legeredményesebb latin-amerikai pingpongosa, és néha elég váratlan húzásokra képes, ütött már verseny közben kétkezes fonákot. De nemcsak ezért juthat eszünkbe róla a tenisz, A szervák előtt hasonló rituálét mutat be, mint Nadal szokott, topogás, törölközés, és az ütőjével is furán legyez.




A budapesti vb-n eddig nem nagyon volt szurkolás, ezen a meccsen viszont elég erős tábora volt mindkét versenyzőnek. A Ma Long, Malong skandálás után a hugózás is elkezdődött. A brazil élt is a támogatással, 11-8-ra behúzta az első szettet.
A második elején is bravúrponttal tüzelte a közönséget, kiszorítva, labdát visszadobálva szerzett pontot. 8-8-ig félelmetes fonáklecsapásaival tartotta a lépést Ma Longgal, de a kínai nyerte a játszmát 11-8-ra. A harmadikban Calderónt leütötték az asztalról, csak egy pontra volt jó. A negyedik szettet is gyengén kezdte a brazil, 4-0 után tudta megcsinálni első pontját, rengeteg hibával játszott, 11-3-ra verte Ma Long. Az ötödik játszmában már újra nagyobb ellenállást fejtett ki Calderon, de nem tudta nyomás alá helyezni ellenfelét, 11-8-ra újra a kínai nyert. 
A nyolc között a harmadik kínai Lin Kao-juan lesz, aki 4-0-ra lépte le a dél-koreai Dzseung Junszikot.
A legjobb nyolcba két európai játékos jutott be, a francia Simon Gauzy nagyon könnyedén verte a szlovák színekben versenyző Wang Yangot, aki az első szettben még pontot sem tudott szerezni, és a másik három szett is elég sima volt a franciának. A svéd Matthias Falck 4-1-re verte a dél-koreai Li Szangszut. A koreaiak másik játékosa, An Dzsehjun viszont meglepetést okozott, mert kiejtette a negyedik kiemeltet, a japán Harimoto Tomokazut 4-2-re győzte le. Dzsang Vudzsin is a nyolc között van, mert ellenfele, Timo Boll visszalépett. A németek 38 éves legendája belázasodott, de este párosan azért megpróbál játszani.
A horvát Tomislav Pucar nagy meccsen vérzett el, közel volt az egyenlítéshez is, de végül japán Niva Koki 4-2-re nyert."
817,sport,"A M1RA, vagyis Michelisz Norbert versenycsapatának mindkét pilótája, Nagy Dániel és Luca Engstler is bekerült a Hyundai Motorsport idén indított tehetséggondozó programjába, amibe a dél-koreai gyártó összesen öt versenyzőt válogatott be.
A programba 24 évnél fiatalabb, Hyundai i30 N TCR-rel versenyző pilóták kerülhettek be, közülük válogatva esett a Hyundai választása a 21 éves Nagyra, a 19 éves Engstlerre, illetve a fülöp-szigeteki 22 éves Daniel Miranda, és a svéd testvérpár, a 21 éves Jessica és a 23 éves Andreas Bäckman.
Ezzel az öt kiválasztott pilóta a Hyundai programján belül a csúcskategóriában, vagyis a WTCR-ben futtatott gyári csapathoz került egy lépéssel közelebb, és a hivatalos junior program keretén belül az eddiginél jóval szorosabb kapcsolatba kerültek a Hyundai Motorsporttal, kvázi gyári támogatással verenyeznek majd.
„Mindannyian potenciális futamgyőztesek ebben a szezonban, és azzal a segítséggel, amit biztosítunk számukra, biztos vagyok benne, hogy kiváló szezonjuk lesz 2019-ben. Ha pedig így fejlődnek tovább, egy napon a WTCR-ben vezethetik győzelemre a Hyundait” – mondta a bejelentés kapcsán Andrea Adamo, a Hyundai Motorsport igazgatója.
„A M1RA-t vezető Bári Dávid óriási szakmai elismerésként értékelte, hogy mindkét pilótája bekerült a tehetséggondozó programba, de ez a magyar autósportnak is nagy siker, hiszen az öt kiválasztott pilóta között Nagy Dániel az országot is képviseli. ""Ezen a szinten már minden versenyző célja az, hogy gyári pilótává váljon, és jó érzés látni, hogy segíteni tudjuk a tehetségeket ezen az úton” – tette hozzá.
A 21 éves Nagy Dániel tavaly csatlakozott a M1RA-hoz, ahol első évében szabadkártyásként dobogós lett a WTCR hungaroringi hétvégéjén, a szezont pedig ötödik helyen zárta a TCR Európa-kupában, ahol egy futamgyőzelmet és további öt dobogós helyezést szerzett. Korábban 2016-ben és 2017-ben is indult a túraautó-világbajnokságon a Zengő Motorsporttal.
A 19 éves Luca Engstler a győzelmek számát nézve 2018 legsikeresebb TCR-pilótája volt. Ő idén csatlakozott a M1RA-hoz, tavaly megnyerte a TCR ázsiai és közel-keleti bajnokságát is, idén toronymagasan győzött a TCR malajziai bajnokságán, és a TCR Európa-kupa mellett családja csapatában indulva ismét szerepel a TCR ázsiai sorozatában."
818,sport,"5-3-ra verte az Adelaide United a Brisbane Roart idegenben az ausztrál futball-liga csütörtöki meccsén, amiben talán az érdekes, hogy a tribünön már ott ült a Liverpool-legenda Robbie Fowler, akit a hét elején neveztek ki a Roar edzőjének.
Ennek a hírértéke azért nem akkora, hogy cikket írjunk róla, viszont Fowler egyik leendő játékosa, Eric Bautheac rúgott egy olyan büntetőt, amit sok ausztrál website minden idők legbizarrabb tizenegyesének nevez.
2-2-es állásnál végezhette el az egyébként jogosan megítélt 11-est a francia futballista, de hogy hogy, azt nehéz lenne körülírni, úgyhogy inkább nézzük is meg:
Talán az a legjobb szó rá, hogy
ellenpanenka, vagy még inkább negatív panenka.
Puritánul talán lapos panenka, de az túl egyszerű név lenne egy ilyen zsenialitásnak.
Az előkészítése és a mozdulat is olyan, mintha sima panenkás nyesés következne, ám Bautheac csavart rajta egyet, még lazább volt: azután, hogy elküldte a kapust egy kis testcsellel a jobbsarok felé, olyat pörgetett a labdába, hogy az inkább visszafelé pörgött, de a talajtól alig emelkedett el, ám így is védhetetlenül gurult a kapu közepébe.
Briliáns megoldás, amivel 3-2-re vezetett a Roar.
Csakhogy a vendégek három góllal válaszoltak, és végül simán nyertek. Fowlernek tehát lesz dolga, de annak örülhet, hogy a tizenegyesrúgó kijelölésén nem kell sokat agyalnia.
Bautheac egyébként 31 éves támadó középpályás, aki 10 évet játszott hazájában, a Saint-Étienne-ben, a Lille-ben, a Dijonban, a Nice-ben és a Cannes-ban. És hogy ez a büntetője nem kicsúszott technikai megoldás, bizonyítja, hogy két hónapja is szerzett egy szezon gólja esélyes találatot."
819,sport,"Jól van és jól reagál a kezelésre Jarmo Tolvanen, a magyar jégkorong-válogatott 63 éves szövetségi kapitánya, aki betegség miatt nem utazhatott el a nurszultani divízió I/A világbajnokságra – nyilatkozta Sipos Levente, a Magyar Jégkorong Szövetség főtitkára csütörtök reggel a köztévében.
A főtitkár elmondta, a csapat hivatalosan szerda reggel tudta meg a hírt, hogy a finn edző helyett Majoross Gergely irányítja a válogatottat a vb-n. A megbízott szövetségi kapitány szerint a csapat a körülményekhez képest jól fogadta a hírt, és a játékosok a feladatukra koncentrálnak.
Sipos Levente szerint kizárható, hogy Jarmo Tolvanen a csapat után utazzon, most az a legfontosabb, hogy az állapota javuljon.
A magyar válogatott szerdán utazott el Kazahsztánba, ahol jövő héten a házigazda kazah mellett a fehérorosz, a dél-koreai, a szlovén és a litván csapattal találkozik. Az első ellenfél a Koreai Köztársaság lesz hétfőn.
A vb első két helyezettje részt vehet a 2020-as, svájci elit vb-n, az utolsó pedig kiesik a divízió I/B-be.
(MTI)"
820,sport,"A Carolina Hurricanes szerdán kétszeri hosszabbítás után nyerte meg a címvédő Washington Capitals elleni párharcának hetedik, mindent eldöntő mérkőzését, így bejutott az észak-amerikai jégkorong-bajnokság (NHL) rájátszásának főcsoport-elődöntőjébe. 

A mérkőzést a Capitals kezdte sokkal jobban, a 7. perc közepén már 2-0-ra vezetett a címvédő, nem kis részben a csapat legnagyobb sztárja, Alekszandr Ovecskin fantasztikus alakításának köszönhetően. Ovecskin bámulatos megmozdulással vitte be a korongot a támadóharmadba, majd a védők között átcselezve magát tökéletes asszisztot adott a második gólhoz.

Bár a második harmad közepén szépített Carolina, a Washington alig 4 percre rá visszaállította a kétgólos különbséget, csakhogy a vendégek még a harmad letelte előtt ismét faragtak a különbségből, majd a harmadik harmad elején egyenlített.

A mérkőzés végül kétszeres hosszabbításban dőlt el, és Brock McGinn 92. percben szerzett gólja a Carolina továbbjutását jelentette. 


A Carolina Hurricanes következő ellenfele a New York Islanders lesz. 

Eredmény, főcsoport-negyeddöntő, Keleti főcsoport:

Washington Capitals-Carolina Hurricanes 3-4 - kétszeri hosszabbítás után 


A párharc végeredménye: 4-3, a Carolina javára.
"
821,sport,"A tao-rendszer 2011-es bevezetése óta 658,4 milliárd forintnyi adófelajánlás, azaz közpénz került az államkassza helyett a programban résztvevő sportágak egyesületeinek, illetve sportszövetségeinek számlájára, derült ki a programban résztvevő sportszövetségek által adott információkból, amelyeket a 24.hu kérdésére küldtek.
Az összeg bő 80 százalékát, 537,1 milliárd forintot az egyesületeknek, míg a maradék szűk 20 százalékát, 121,3 milliárd forintot a sportszövetségek számára ajánlották fel. 
A legtöbb kedvezményt kapó sportág a labdarúgás, mind a szövetségek, mind a csapatok tekintetében. A szövetségeknek jutó támogatás közel 60 százaléka jutott a Magyar Labdarúgó Szövetségnek, a Csányi Sándor vezette szervezet 72,6 milliárd forintnyi taóval számolhatott a rendszer jóvoltából.
A csapatoknak jutó pénzek tekintetében a futballba az eddigi nyolc támogatási időszakban összesen 275,3 milliárd forintot irányítottak a taón keresztül, ugyanakkor az elmúlt években jól megfigyelhető trend a kézilabda felzárkózása. A kézilabda-egyesületek és klubok a 2018-ban benyújtott tao-programjaikra már közel ugyanannyi pénzt gyűjtöttek be, mint a futballcsapatok, előbbiek 22,6 milliárd, utóbbiak 25,4 milliárd támogatást kaptak az adóforintokból.
Ha az egy csapatra jutó átlagot nézzük, akkor viszont a kézilabda magasan veri a labdarúgást, mivel előbbi sportágban 391 pályázó között oszlott meg ez az összeg, míg utóbbi sportágban 1331 pályázó volt.
Mivel a sportszövetségek válaszai a cégek által eddig felajánlott pénzekre vonatkoznak, így nyilvánvaló, hogy a 658 milliárd forint korántsem tekinthető végleges adatnak, az összeg a jövőben tovább nőhet. A rendszer ugyanis úgy néz ki, hogy az egyesületek a meghatározott összeggel elfogadott tao-programjaikra egészen az abban szereplő beruházások megvalósításáig gyűjthetnek be pénzeket, természetesen csak a jóváhagyott programban szereplő keret feltöltéséig. Mivel a nagyobb beruházások befejezésére általában több évvel a program jóváhagyását kerül sor, így még bőven van lehetősége az egyesületeknek a hiányzó összegek begyűjtésére.
Az általunk korábban kérdezett szakemberek szerint 2019 elején a vízilabdában 15 milliárd forint körül volt a sportegyesületek által még begyűjtendő összeg, kézilabdában pedig ennek közel a duplája. 
Az is igaz ugyanakkor, hogy a felajánlott pénz még nem feltétlenül jelenti, hogy azt el is költik vagy költötték. Abban az esetben, ha a sportegyesület vagy sportszövetség nem tudja megvalósítani a jóváhagyott programjában szereplő beruházást, úgy a támogatás – elvileg – visszakerül az államkasszába. A gyakorlatban azonban roppant nehéz, mondhatni lehetetlen egy sportegyesületen bevasalni mondjuk egy félbemaradt öltözőberuházásba már beleölt forintokat, így a támogatás visszautalására legfeljebb akkor kerül sor, ha az előtt elálltak a beruházástól, hogy nekikezdtek volna.
Ami az egyes időszakokban begyűjtött tao-támogatásokat illeti, a trend egyértelműen növekedést mutat, a 24.hu cikke szerint az elmúlt években 99,5 milliárd, 122 milliárd, majd 124,4 milliárd forint bevételhez jutottak a kedvezményezettek a társasági adó felajánlásából.
És persze az összeg növekedése mellett szól az is, hogy a szabályozás megváltoztatásának köszönhetően a Felcsúthoz hasonlóan mások is dönthetnek úgy a jövőben, hogy utólag, már a következő évben növelik meg jelentősen a már elfogadott programjukat. Orbán Viktor futballalapítványa a végül 12,5 milliárd forintba kerülő Sport- és Konferenciaközpont építésére kért és kapott még 3,6 milliárd forintot annak 2018 szeptemberi átadása előtt három hónappal. 
A Felcsúti Utánpótlás Neveléséért Alapítvány javára az éves beszámolóiban szereplő adatok szerint több, mint 27 milliárd forintnyi tao-támogatást ítéltek meg, ebből eddig 19,6 milliárd forintot sikerült el is költeniük.
Bár a felajánló cégek kilétét sokáig titkolni próbálták, ám a Transparency International és az Átlátszó munkájának hála mára bizonyságot nyert, amit addig mindenki sejtett, hogy a legtöbb pénz a Molhoz tartozó cégektől, illetve Mészáros Lőrinc és üzlettársainak vállalkozásaitól érkezett Felcsútra. Mivel a 12,5 milliárdos sportcsarnokot Mészáros gyerekeinek cége, a Fejér-B.Á.L. építette, így a taón keresztül lényegében a családi kasszába tömhették vissza a társasági adó egy részét, ahelyett hogy a pénz az államkasszába került volna.
Ami a kézilabdát illeti, a listát a már Mészáros Lőrinc tulajdonában álló Veszprém vezeti 5,5 milliárd forinttal, Vácra és Siófokra nagyjából 4,5-4,5 milliárd forint került, míg a Fradi kézisei 4 milliárd forintnak örülhettek.

(Borítókép: A Puskás Ferenc Labdarúgó Akadémia (PFLA) új sport- és konferenciaközpontjának sportcsarnoka Felcsúton 2018. október 17-én. Fotó: Illyés Tibor / Fotószerkesztõség / MTI)
"
822,sport,"Rendkívül fontos meccsnek ígérkezett a Manchester United és a Manchester City szerda esti meccse az angol bajnokságban: a City a bajnoki címért folytatott harcban, a United meg a BL-induláshoz szükséges negyedik hely megszerzésében vette volna nagy hasznát a három pontnak. A városi derbiből végül a City jött ki jobban, 2-0-ra verték a második félidőben összeomló hazai csapatot, és visszavették a vezetést a Liverpooltól a tabellán.
Az már a meccset felvezető sajtótájékoztatóknál érződött, hogy érdekes lesz a szerda esti találkozó, Solskjaer ugyanis azzal vádolta meg a City játékosait, hogy agresszív szabálytalanságokkal tördelik az ellenfeleik játékát. A statisztikák ezt ugyan nem támasztották alá, de az első említésre méltó megmozdulás tényleg egy ilyen volt, Kompany a tizedik percben kapott sárgát egy csúnya szabálytalanság miatt.
Az első félidőben aztán még két sárgát osztott ki a játékvezető, gól viszont nem esett, hiába voltak szép kísérletei mindkét csapatnak. A második játékrészben aztán hamar megtört a jég, Bernardo Silva az 54. percben talált be egy ártalmatlannak tűnő lövésből, De Gea hiába nyújtózkodott, nem érte el a labdát.
A gól után aztán láthatóan megroskadt a United – hiába játszottak hazai pályán –, ennek pedig meg is lett az eredménye, bő tíz perccel később Sané szerezte meg a vendégek második gólját egy kontra végén. Ez is megpattant egyébként De Geán, de befelé pattant róla a labda.
A City ezzel a győzelemmel már ugyanannyi lejátszott meccsnél tart, mint a Liverpool, de három fordulóval a vége előtt egy ponttal vezet. Ez azt jelenti, hogy innentől kezdve Klopp csapatának már nem elég megnyernie minden meccsét, ha a Burnley, Leicester, Brighton hármasból valakinek nem sikerül legalább egy döntetlent játszania a Cityvel.
A másik szerdai meccsen egyébként az Arsenal meglepetésre 3-1-es vereséget szenvedett a Wolverhampton Wanderers otthonában, így a nap nagy nyertese a Chelsea volt, ami ezzel a két eredménnyel megtartotta BL-indulást érő negyedik helyét a tabellán.

tabella
"
823,sport,"A budapesti asztalitenisz-világbajnokság negyedik napján az összes még versenyben lévő magyar egység búcsúzott. A nőknél a második kiemelttől vereséget szenvedő Madarász Dóra, Pergel Szandra páros büszke teljesítményére. 
Szerdán Magyarországot már csak három páros képviselte. A versenynap elején Szudi Ádám és Pergel Szandra vegyes párosban a címvédő japán duóval, Josimura Maharuval és Isikava Kaszumival játszott a nyolcaddöntőben. A magyar páros nem adta meg könnyen magát, két szettet elvett a japánoktól.
Egyesben Madarász Dóra 4-0-s vereséget szenvedett a szingapúri Feng Tien-vej ellen a 16 közé jutásért. Így is ő volt egyesben a legjobb magyar. 
Madarász és Pergel délután párosban is játszott, nehéz feladat állt előttük, a második helyen kiemelt Szun Jing-sa, Vang Man-jü volt az ellenfelük. A magyarok bátran játszottak, 4-1-es vereséget szenvedtek, viszonylag szoros játszmákat hoztak le, a negyedikben csak 12-10-re verték őket.
„Felszabadultan mentünk a meccsre, tudtuk, hogy kockáztatnunk kell, hogy partiba legyünk velük. Sőt, a nagy labdameneteket mi tudtuk megcsinálni, nagyon sok extra pont összejött, amit a közönség is díjazott, élveztük a támogatásukat. A meccs előtt az volt, hogy engedjük el a kezünket, és ezt is tettük A szerva-szervafogadásban kellett betartanunk a taktikát, és ez sikerült is. Nagyon büszke vagyunk magunkra, hogy ilyen szintű meccset tudtunk játszani"" – mondta Madarász Dóra az Indexnek. „Fantasztikus és színvonalas meccset játszottunk. Persze, lehetett volna még ennél is többet kihozni a meccsből, de azért elégedettek lehetünk"" – tette hozzá Pergel. 
A férfiaknál az Ecseki Nándor, Szudi Ádám páros játszott a nyolc közé jutásért, de jó rajt után a portugál Monteiro és Apolonia átvette az irányítást, és elég könnyen verte 4-1-re a magyar duót.
A vb-n más országokat képviselve is játszottak magyarok. A román csapatban lévő Szőcs Bernadette nem okozott meglepetést, a 16 közé sem jutott be. A hongkongi Szú Vaj-dzsam Minnie 4-0-ra verte. Szőcsnek aztán párosban sem sikerült a továbbjutás, a 16 között egy észak-koreai duó ütötte ki a román egységet, és vegyes párosban is kikaptak egy hongkongi kettőstől.
A finneknél szereplő Oláh Benedek is nyolc közé jutásért játszott férfi párosban, de egy dél-koreai duó 4-0-val ejtette ki őket. "
824,sport,"A Bayern München 3-2-re győzte le a Werder Brement a Német Kupa elődöntőjében. A Bremen kétgólos hátrányból jött vissza két perc alatt. 
Négy napon belül másodszor játszott egymással a Werder Bremen és a Bayern München. A szombati bajnokin a Bayern megszenvedett a rendkívüli fegyelmezetten játszó Werderrel, és csak Niklas Süle megpattanó lövésével tudtak 1-0-ra nyerni. A Bayern kezdője egy helyen változott a hétvégéhez képest, Süle eltiltás miatt nem léphetett pályára, a helyét Mats Hummels vette át. Florian Kohfeldt, a Bréma edzője is csak egy helyen változtatott legutóbbi csapatán, az eltiltott Nuri Sahin helyett juja Oszako kezdett.
A Werder a meccs elején letámadásaival hozta zavarba a bajor játékosokat, de az első nagyobb helyzetek Thomas Müller előtt adódtak. Előbb a 10. percben sarokkal szerzett volna gólt, de a labda néhány centivel a kapufa mellett ment el. Öt perccel később ismét Müller került helyzetbe, a védőn megpattanó lövése alig kerülte el a kaput. A brémaiak legnagyobb helyzetét Davy Klaasen hagyta ki, a tizenhatoson belülről lőhetett kapura, de a labda a kapu fölé ment.
Az első gólig a 36. percig kellett várni. Müller felhőfejese után a labda a kapufa belső oldaláról Lewandowski elég pattant, aki közelről a kapuba lőtt.
A félidő végére a Bayern átvette a mérkőzés irányítását, de több gól már nem esett.
A második félidő is Bayern helyzetekkel indult, Kingsley Coman közeli lövését Jiri Pavlenka bravúrral védte. A 63. percben, a csereként beállt Leon Goretzka lövését Müller kezelte le a kapu előtt, majd kilőtte a felső sarkot. Ekkor úgy tűnt, hogy a Bayern el is döntötte a továbbjutást. 
A 74. perctől következtek a koszovói csatár, Milos Rashica percei. Előbb Hummelstől tudott elszakadni, és hozta helyzetbe Oszakót, aki nem is hibázott a kapu előtt. 
A bekapott gól összezavarta a bajorokat, a középkezdés után azonnal elveszítették a labdát, amivel megint Rashica lépett ki a védők között, és ezúttal maga fejezte be góllal az akciót.
A Werder egy perc alatt dolgozta le a kétgólos hátrányát.
A 78. percben Coman tört be a tizenhatoson belülre, ahol elesett, miután Gebre Selassie ért hozzá. Daniel Siebert játékvezető szerint a mozdulat szabálytalan volt, és büntetőt ítélt a Bayern javára. A labdához Lewandowski állt oda, és higgadtan lőtt a kapu jobb oldalába. A hajrában a Bayern többször is lezárhatta volna a meccset, de Lewandowskinak nem jött össze a mesterhármas.
Több gól már nem esett, így a Bayern 3-2-es győzelemmel, egy vitatható játékvezetői ítéletnek is köszönhetően jutott a döntőbe. 
Niko Kovac sorozatban harmadik Német Kupa-döntőjére készülhet. 2017-ben, a Frankfurt edzőjeként alulmaradt a Borussia Dortmunndal szemben, viszont tavaly, épp a Bayernt legyőzve, már kupagyőztes lett. 
A május 25-i döntőben az RB Leipzig és a Bayern München fog összecsapni. A Bundesliga utolsó előtti fordulójában, május 11-én szintén találkozik egymással ez a két csapat, ez a meccs várhatóan döntő befolyással lesz a bajnoki címre is."
825,sport,"Simán nyert kedd este a Barcelona a spanyol bajnokságban, amivel 12 pontosra nőtt az előnye a tabellán, bajnoki címet azonban csak akkor ünnepelhettek volna, ha szerdán hazai pályán nem nyer a Valencia ellen a második helyen álló Atlético Madrid. A vendégek mindent meg is tettek a győzelem érdekében, de végül 3-2–re alulmaradtak, úgyhogy a Barca egyelőre még nem ünnepelhetett bajnoki címet.
Az Atlético már rögtön az elején bekezdett a meccsen, Morata a kilencedik percben volt eredményes, aztán bő tíz perccel később ismét betalált, de ezt végül les miatt nem adta meg a játékvezető. A Valencia még az első félidőben tudott válaszolni, Gameiro talált be, de a második félidő elején Griezmann egy fejessel visszaszerezte a vezetést a hazai csapatnak.
Ezután jó darabig csak a sárga lapok gyűltek, a 77. percben viszont Saúl kezezett a saját tizenhatosán belül, ezzel pedig némi videózás után büntetőhöz jutott a Valencia, amit Dani Parejo be is vágott.
Sokáig végül nem örülhetett a Valencia, Correa négy perc múlva megint vezetést szerzett a hazai csapatnak, erre pedig már nem érkezett válasz, így az Atlético Madrid megszerezte a három pontot, a Barca pedig egyelőre még nem koncentrálhat maximálisan a BL-re.
A többi szerdai meccsen az Athletic Bilbao 1-0–ra verte a Leganest, az Espanyol 1-1–et játszott a Celta Vigóval, a Levante pedig 4-0–val ütötte ki a Betist.

tabella
"
826,sport,"Nagyon simán, 28-22–re verte idegenben a Veszprém a Flensburgot a férfi kézilabda-BL negyeddöntőjének első meccsén, ezzel pedig nagy előrelépést tett a négyes döntőbe jutás felé.
A két csapat eddig tízszer találkozott egymással, legutóbb tavaly a BL csoportkörében, ahol Veszprémben nagyon szoros meccsen tudtak nyerni, a visszavágón pedig 31-31–es döntetlent játszottak egymással. A Flensburg idén sem lett kevésbé veszélyes, a Bundesligában valószínűleg megvédi a címét, a BL-ben viszont hullámzó volt a teljesítményük, a B csoportban a PSG és a Szeged mögött csak a harmadik helyen végeztek.
A németek remekül kezdték a meccset, öt percig nem kaptak gólt, és 3-0-ra el tudtak húzni. Pár perc múlva aztán a Veszprém is beindult, előbb kiegyenlítettek, aztán a vezetést is megszerezték, de igazán nagy előnyt nem tudtak kiépíteni. Menet közben Mirsad Terzic és Blaz Blagotinsek gyorsan begyűjtött két-két kiállítást, amit a hazaiak ki is használtak, de a félidőben végül így is 15-15 volt az állás.
A második félidő elején aztán Sterbik helyére Mikler Roland érkezett, aki fantasztikusan mutatkozott be a kapuban, sorra mutatta be a védéseket, így a Veszprém tizennégy perc alatt csak egy gólt kapott, miközben Petar Nenadic irányításával hetet lőttek, így már 22-16–ra vezettek.
Mighty Mikler! 💪Once again goalkeeper Roland @Mikler16 has been instrumental for @mkbveszpremkc as he helps his team to a 6-goal win over @sgfheha in the 1st leg of their #veluxehfcl QF tonight. 🔥 pic.twitter.com/nbklrdVJBL
David Davis vezetőedzőnek aztán hamar időt kellett kérnie, mert a hazaiaknál beálló Torbjörn Bergerud is nagyszerűen védett, és egy újabb fordulatot követően a házigazdák elkezdték a felzárkózást. A Veszprém több mint hét percig nem talált be, de a hajrára megrázta magát, megint elbizonytalanította ellenfelét és végül nagyon simán, hat góllal nyert idegenben.
A Flensburg legeredményesebb játékosa Holger Glandorf és Magnus Jöndal volt egyaránt öt találattal, a Veszprémnél pedig Nilsson volt a legeredményesebb hat góllal.

Férfi Bajnokok Ligája, negyeddöntő, első mérkőzés:
"
827,sport,"A francia Julien Alaphilippe (Deceuninck-Quick Step) megvédte címét a Fleche Wallone kerékpárversenyen, újra ő bírta legjobban a kegyetlen kaptatót, a Mur de Huy-t.
Az országúti kerékpár ezen a héten az úgynevezett ardenneki klasszikusokról szól. Múlt vasárnap az Amstel Gold Race-en mentek az egynapos menők, szerdán a Fleche Wallone-on tekertek, hétvégén pedig a Liege-Bastonge-Liege következik. A három versenyben közös, hogy tele vannak rövid, meredek emelkedőkkel és szűk utakkal. 
A Belgiumban rendezett Fleche Wallone-on az 1,3 kilométeres Mur de Huy a rettegett emelkedő, amit a 195 kilométeres verseny közben háromszor is meg kell mászni, a legvégén ezen a kaptatón is van a befutó.
Az emelkedő 9,3%-os átlagmeredékségű, de van olyan kanyar is benne, ami a 26%-ot is eléri. A versenyzők szerint nem elég nagyon erősnek lenni, meg kell tanulni, hogy hol van az pont, ahol úgy tud robbantani egy kerékpáros, hogy nem merevedik el benne a végére. 
A Mur de Huy egyik specialistája a jelenlegi világbajnok Alejandro Valverde, aki egymás után négyszer tudta megnyerni a Fleche Wallone-t. Tavaly éppen Alaphilippe szakította meg a sorozatát. 
A hajrát nagyjából két tucat bringás kezdte meg az élcsoportban. Ott hajtott többek között Valverde, a korábbi világbajnok Michal Kwiatkowski (Sky), az elég jól sprintelő Michael Matthews (Sunweb), és olyan hegyi menők, mint Romain Bardet (AG2R), Bauke Mollema (Trek-Segafredo) vagy Jakob Fuglsang (Astana).
Az utóbbi nyitotta meg a hajrát az emelkedő kicsit ellaposodó részén, és csak Alaphilippe tudta átvenni a ritmusát. A két bringás már szinte összenőtt. A Strade Bianche-on is ők mentek az első helyért szökésből, majd az Amstel Gold Race-en is a győzelemért hajtottak, míg nem a nagy taktikázásban elszúrták a versenyüket. A Huy-on Alaphilippe odatette magát, nagy erőfeszítéssel utolérte a dánt, majd lekerülte. Fuglsang az utolsó méterekig küzdött, de kikapott egy kerékpárnyival. A harmadik helyen Diego Ulissi futott be."
828,sport,"A budapesti asztalitenisz-világbajnokság eddigi legnagyobb meglepetése, hogy a francia Simon Gauzy a legjobb 16 közé játszva kiejtette a második kiemelt Hszü Hszint (Xu Xin).
A papírforma szerint Hszü Hszinnek simán győznie kellett volna, de már az is jelzés lehetett, hogy elbukta az első szettet. A kínai játékos a világranglistán is a második, nagyon gyors és kiváló a lábmunkája, és a versenyben lévők közül az egyetlen, aki tollszárfogást használ. 
A 29. kiemelt Gauzy az első játszmát 11-8-ra elbukta. A másodikban úgy nézett ki, hogy bemelegedett Hszü, 11-6-ra nyert, a harmadikat viszont már nehezen hozta 13-11-re. A kínai egyik gyengéjének tartják, hogy nem elég türelmes, belemenős játékába pedig gyakran csúszik hiba.
A francia a negyedik szettben elég simán egyenlített 11-6-tal. A szerdai játéknap legnagyobb tombolását kiváltva, elég sok francia skandálta, hogy „Simon, Simon"", de valószínűleg azok a semleges szurkolók is mellé álltak, akik egy világsztár kínai vereségét látták volna.
Gauzy az ötödik szettet szűken, 11-9-re nyerte, Hszü agresszív maradt, de sokat hibázott, 8-8 után a francia három pontot ütött be sorozatban, aztán óriási ünneplést kapott. 
„Nem tudom leírni az érzést, mit jelent legyőzni a világ egyik jelenlegi legjobb kínai játékosát. Most csak élvezni akarom a pillanatot. Kulcsfontosságú volt, hogy amennyire lehet elkerüljem a tenyereseit, mert azok nagyon erőteljesen és pörögnek. A fogadásom elég jó volt, többféle védekező ütést bemutattam"" – mondta a győztes.
Gauzy győzelme azt is jelenti, hogy két kínai már nem lehet a döntőben. A mezőnyben öten voltak, de a másik négy kínai pingpongos a másik ágra került. Utoljára 2003-ban fordult elő, hogy nem két kínai játszotta a férfi egyes döntőjét. "
829,sport,"A most következő már a kilencedik hazai versenyhétvégém lesz a Hungaroringen a világ első számú túraautó-bajnokságában, de még mindig ugyanolyan izgatottan várom, mint legelőször. Hétfőn még hiába volt húsvét, már akkor úgy ébredtem, hogy különleges hét kezdődik, és azóta is folyamatosan emelkedik a pulzusszámom, ahogyan közeledünk a hétvégéhez. Minden évben jó értelemben vett feszültség uralkodik rajtam ilyenkor, ahhoz hasonló, mint amit 2017-ben a katari szezonzáró előtt éreztem, ami a világbajnoki címről döntött köztem és Thed Björk között. Az volt eddigi pályafutásom legfontosabb versenyhétvégéje, és azt, amit a Hungaroringen való szereplés jelent nekem, csak ezzel tudom egy lapon említeni.
Persze arra is emlékszem, hogy az első hazai versenyeken meg kellett tanulnom, hogy a megnövekedett nyomást kezelni tudjam. Ez évről évre nagyobbra nőtt, hiszen egy ideje már a bajnoki címért küzdök, ami miatt van egy belső elvárás, hogy minden hétvégén a lehető legtöbb pontot gyűjtsem, de ehhez a Hungaroringen párosul a megnövekedett külső elvárás is a korábbi évek hazai dobogós sikereinek köszönhetően. Ez mostanra minden eddiginél nagyobb méretet öltött, hiszen azelőtt ha volt egy-egy rosszabbul sikerült futamon, azt könnyebben elnézték a szurkolók, de ma már tapasztalom, hogy ha nincs dobogó, ha nincs futamgyőzelem, akkor sokkal hangosabbak az elégedetlen hangok. Évről évre a Hungaroringen edződve ma már képes vagyok kezelni ezt a helyzetet, hiszen álltam a dobogó legfelső fokán, de volt borzasztóan sikerült hazai versenyem is. Pontosan tudom, hogy mire számíthatok, milyen érzések kavarognak majd bennem, így
a sokszínű múltbéli tapasztalatokkal felvértezve ki tudom élvezni a hazai szereplés minden előnyét, magamba tudom szívni azt a sok szeretet, amit ilyenkor kapok, noha közben a legkisebb mértékben sem örömautózás vár rám a pályán, hanem minden egyes pontért meg kell harcolnom.
            
Idén ez különösen igaz, egyáltalán nem számítok könnyed diadalmenetre a Hungaroringen. Tavaly sikerült mindkét időmérőt megnyernem, körrekordot állítottam fel és kétszer álltam dobogóra, de látni kell, hogy azóta három-négy alkalommal belenyúltak az esélykiegyenlítő-rendszerbe, amiből a Hyundai mindig hátrányosan jött ki.
A marokkói szezonnyitón beigazolódtak az előzetes félelmeim, hogy a jelenlegi BoP mellett legfeljebb a fordított rajtrácsos futamon vannak dobogós esélyeink, erőből nem. Pedig a marokkói kör papíron a Hyundainak leginkább kedvező pálya volt a szezonban,
így ha azt mondom, hogy a Hungaroringen is bízhatunk legalább a fordított rajtrácsos dobogóban, akkor már enyhén optimista vagyok. Előfordulhat, hogy egy tökéletes körrel is csak a 13. hely környéke lesz elérhető, de ha minden körülmény kedvez nekünk, akkor talán a 7–10. helyre oda lehet érni a második időmérőn, ami jó esélyt kínálna a fordított rajtrácsos futamra. Mindenesetre erre külön rájátszani egy olyan mezőnyben, amelyben az első öt és az utolsó öt között csak tizedmásodpercek vannak, egyszerűen nem lehet, és nem is hiszem, hogy a Hyundainál erre lesz lehetőségünk, mert valószínűleg a legjobb kör kell ahhoz, hogy legyen esélyünk beférni a top 10-be.
A Hungaroring egyébként alapvetően a Hyundai számára jobb pályák közé tartozna, hiszen nem olyan nagy a végsebesség rajta, amiben a legnagyobb lemaradásunk van. Ugyanakkor sok a nyújtott kanyar, mint például a 2-es, az 5-ös vagy a 13-as, amelyeken nagy hátrányt jelent az i30 N TCR megemelt hasmagassága, így nehéz helyezésben mért célokat kitűznöm magam elé az első időmérőig. A jelenlegi BoP mellett a legerősebb autónak a Hondát érzem, őket az Audi és a Link&Co; követi, majd jön a Cupra, Volkswagen páros, és csak a sor végén van a Hyundai az Alfa Romeóval. Ebben a helyzetben elsősorban a csapattársakhoz képest tudom majd meghatározni a teljesítményemet. Marokkóban nem tudtam a legjobb lenni, de ott a korábbi években is volt egy két-három tizedes lemaradásom a legjobb márkatárshoz képest, valamiért nem annyira fekszik nekem az a kör.
Ugyanakkor a Hungaroringen bízhatok abban, hogy újra a referenciát jelenthetem majd Hyundaion belül – ez a célom!
Ahhoz, hogy ez sikerüljön, elsősorban abban kell fejlődnöm, amiről már Marokkó után is írtam: a gumihasználatban. 2019-re ugyan a beszállító nem változott, de puhább szerkezetű gumikat kaptunk, amelyekből másfajta vezetési stílussal lehet kihozni a maximumot, mint ami engem jellemzett a korábbi években. Az elmúlt két hétben rengeteget ültem a számítógép előtt az adatokat elemezve, és már pontosan látom, hogy például a marokkói első szektorban miért veszítettem időt a márkatársakhoz képest.
Persze ezt az elméleti tudást átültetni a gyakorlatba, megváltoztatni berögzült vezetéstechnikai dolgokat, nem olyan egyszerű, nem megy egyik pillanatról a másikra,
de ez is a folyamatos fejlődésem része, és főként ezen fogok dolgozni az első 45 perces szabadedzésen.
Azért is különleges lesz ez a hungaroringi hétvége, mert nemcsak versenyzőként, hanem félig-meddig szurkolóként is jelen leszek: most kezdődik a TCR Európa-kupa 2019-es szezonja a M1RA-val a rajtrácson. A saját sűrű programom miatt valószínűleg nem lesz lehetőségem, hogy átszaladgáljak a M1RA-hoz átbeszélni a tapasztalatokat, így ezúttal csak a fél szememet tartom a csapaton. Nekik sem lesz könnyű dolguk a hazai pályás szezonnyitón, hiszen a Hyundaijal ugyanolyan külső körülményekkel kell megküzdeniük, mint nekem, feltéve, hogy nem változtatnak a BoP-n péntekig, amire kevés esélyt látok. A M1RA-tól idén elsősorban azt várom, hogy ugyanolyan profi munkát végezzen, mint tavaly: tovább fejlődött a szervezeti struktúra a télen, aminek reményeim szerint a pályán is meglesz az eredménye. Két fiatal pilótával vágunk neki a szezonnak a tavalyról már jól ismert Nagy Dani és az újonnan csatlakozó Luca Engstler személyében, de mindkettejüknek komoly tapasztalata van már erős bajnokságokban. Mindig az a célunk, hogy a fejlődésre nyitott, egymást motiválni képes pilótapárost hozzunk össze, ami idén a tesztek és beszélgetések alapján úgy érzem, maradéktalanul sikerült. Hajrá, M1RA!

április 26., péntek


április 27., szombat


április 28., vasárnap



"
830,sport,"A budapesti asztalitenisz-világbajnokságon szerdán már a legjobb 16 közé jutás volt a tét egyesben is. Az utóbbi évek uralkodó játékosa a kínai Ma Long simán vette ezt a kört, a mezőny nagy öregje, Vlagyimir Szamszonov nem tudta megingatni. 
A asztalitenisz elég kortalan sport, sokáig lehet űzni, erre a budapesti vb-n is látni példát. A legidősebb versenyző a női mezőnyben induló Ni Xialian, a Luxemburgot képviselő pingpongos 55 éves. A férfiaknál is van szenior korú, a 43 éves Szamszonov több mint két évtizede tartozik a világlelitbe, korábban a legjobb kínaikkal is felvette a versenyt a fehérorosz, és még most is veszélyes. 
Hosszú és eredményes karrier van mögötte, 18 évesen, 1994-ben nyerte első Eb-érmét. Azóta még begyűjtött 15 Európa-bajnoki érmet, közte hat aranyat, és a világbajnokságokon is eredményesen szerepelt, azokról két ezüstje és egy bronza van. Csak az olimpiai érem hiányzik neki. Jövőre is nekifut a megszerzésének, sorrendben hetedik olimpiájára készül. 
Néhány dologban azért így is ő legjobb: ő az egyetlen, aki mind az öt földrészen nyert már nagy tornát, és az is egyedülálló, hogy több mint tíz éven át folyamatosan top 10-ben volt a világranglistán. Most is a jók közé tartozik, a 19. helyen áll. 
Szamszonovot kiegyensúlyozott játékosnak tartják, a kínaiak stílusa miatt csak Tajcsi mesternek becézik, támadásban és védekezésben is elég jó, az asztalhoz közel és távol is erős, és elég takarékosan pingpongozik is. A címvédő olimpia bajnok és világbajnok ellen persze ez sem lehet elég. 
Az első szettben hozta saját első adogatását a fehérorosz, de utána átvette Ma Long az irányítást, 5-8 után már csak egy villanásra futotta Szamszonovtól, egy hálón megpattanó és lelassuló labdát ölt meg beugrással.
A második játszmában is Ma Long kezdett jobban, de Szamszonov lassítani tudta kicsit a játékot, és sikeres lett az állandóan a kínai fonákját támadó taktikája is, 3-5 után fordítani tudott, majd 8-7 után már csak a fehérorosz csinált pontot, megnyerte a második szettet. 
A következő játszmában Ma Long felpörgött, a szervafogadásnál teljesen átállt és a fonákoldalra, így szinte minden adogatást egyből tenyeressel ütött vissza. 5-1-re elment, és innen már csak kapaszkodott a fehérorosz, 11-6-ra nyert az ellenfele.
A negyedik szettben még nagyobb fölénybe került a kínai, 11-3-re nyert. Szamszonovnak nem jöttek be a fonák pörgetései, dekoncentráltan játszott, feszültté vált.Az ötödik játszma még durvábban, 5-0-val indult, még az időkérés sem segített Szamszonovnak. 3-8 után viszont magára talált, picit szorosabbá tette a meccset, 7-9 és 8-10 is volt, de a kínai élt az első meccslabdájával. 
Szamszonovnak papíron nem sok esélye volt Ma Longot megvernie, de ennél azért ő is szorosabb meccsre számíthatott, a veresége után még nyilatkozatra sem lehetett rávenni. 
A 16 közé jutásért játszott forduló meglepetéseket is hozott, búcsúzott 12. és 13. kiemelt is, a német Dimitrij Ovtcharovot a horvát Tomislav Pucar ejtette ki hétszettes meccsen, a japán Mizutani Dzsunt pedig a koreai Dzseung Jungszik verte 4-3-ra."
831,sport,"Holtan találták otthonában Szergej Pogorelovot, az orosz kézilabda-válogatott egykori legendás balátlövőjét, adta hírül szerdán a Gazeta.ru orosz híroldal.
A 45 éves olimpiai bajnok sportoló holttestére az édesanyja talált rá lakásán, miután Pogorelov nem válaszolt a telefonhívásokra."
832,sport,"Felmentették Sandro Rosellt, az FC Barcelona volt elnökét a pénzmosás és adócsalás vádja alól.
A spanyol bíróság szerdán közölte, hogy nem volt elég bizonyíték Rosell bűnösségére, akit így az ügyben érintett öt társával együtt - közte a feleségével, valamint ügyvédjével - felmentettek.
Az 55 éves Rosellt azzal gyanúsították, hogy sikkasztásban és pénzmosásban segédkezett a Brazil Labdarúgó Szövetség korábbi elnökének, Ricardo Teixeirának. A vád szerint a dél-amerikai válogatott 24 mérkőzésének közvetítési jogával kapcsolatos megállapodások, valamint a Nike-val megkötött reklámszerződés után összesen 20 millió euró (6,4 milliárd forint) nem a brazil szövetséghez, hanem az ügyletekben közreműködőként résztvevő Rosell feleségének, illetve ügyvédjének, majd onnan egy részük Teixeira bankszámlájára került.
A spanyol államügyészség tavaly nyáron még 11 éves börtönbüntetést kért Rosellre, amit később hatra csökkentett.
Az üzletember közel 22 hónapot töltött előzetes letartóztatásban, gazdasági bűncselekmény miatt Spanyolországban korábban senkinek nem kellett még ilyen hosszú ideig börtönben maradnia.
A volt sportvezető szeretett volna szabadlábon védekezni, de
az erre irányuló kérelmét 13-szor utasították el.
Rosell 2010 nyarától 2014 januárjáig volt az FC Barcelona elnöke, tisztségéről az után mondott le, hogy nyilvánosságra kerültek Neymar szerződtetésének anyagi részletei. A vádak szerint Neymar - aki 2017-ben a francia Paris Saint-Germain-hez távozott - megszerzése sokkal többe került annál, mint amennyit bevallottak a brazil csatár 2013-as leigazolásakor. (MTI)"
833,sport,"A korábbinál tehát jóval erősebb mezőnyben kell majd helyt állnia Michelisz Norbert és Bári Dávid csapatának, a M1RA-nak, ami jelentős téli munkán van túl, hogy tartsa a lépést a sorozat erősödésével.
Hogy mit is jelent a gyakorlatban ez a jelentős téli felkészülés? A M1RA 2019-es színeinek leleplezésekor már sejteni lehetett, hogy nem ok nélkül hagyták el a 2017-ben és 2018-ban is használt fehér alapszínt, és festették az autót a WTCR-ben gyári háttérrel induló Hyundaiokhoz hasonlóra. 2019-ben ugyanis a M1RA az eddigieknél szorosabban együttműködik a Hyundai-versenyautókat gyártó Hyundai Motorsport Costumer Racinggel, ami azért nem gyári hátteret, de mindenképpen közeli kapcsolatot takar, de a Hyundai Magyarországgal is egyre közelebbi kapcsolatot ápolnak.
Részben ennek is köszönhető a csapat új pilótája, a tavalyról megtartott Nagy Dániel mellett vezető Luca Engstler, aki a német túraautózás egyik legnagyobb tehetsége, őt ugyanis a Hyundai-kapcsolat révén ajánlották be a M1RA-hoz, és egyébként mindkettőt nagy becsben tartják a dél-koreai márka versenydivíziójánál.
“Ez az érdem mellett óriási felelősség is, hiszen nem ok nélkül bízzák az emberre az egyik legjobb német túraautóst, az ilyen helyzettel muszáj élni, és muszáj a lehető legtöbbet kihozni belőle, ha már az eddigi rendszerrel szakítva a család csapatát otthagyva új helyen versenyez” – mondja a több hónapos előkészítés után létrejött együttműködésről Bári, a M1RA csapatvezetője.
A pilótapáros mellett a felkészülésen is erősítettek a M1RA-nál, a szezon előtt nagyjából 2000 km-t töltött pályán több teszt alkalmával Nagy és Engstler, a Hungaroring mellett Spában, Oscherslebenben és Monzában is vezettek. Ez a 2000 km egyébként nagyjából egy teljes szezonnak, vagyis a 2019-re tervezett hét versenyhétvége össztávjának felel meg, ennyit zsúfoltak bele egy hónapba, hogy minden rendben legyen, tudtuk meg Báritól.
Ezek után természetes, hogy szeretnének a 2018-as egyéniben ötödik és csapatversenyben elért negyedik helynél előrébb zárni, ez viszont egyáltalán nem lesz könnyű, hiszen a Hyundai sikerét látva a 31 teljes szezont vállaló indulónak a harmada a dél-koreaiak kocsijával indul, tehát összesen tíz Hyundai lesz a mezőnyben, akik önmagukban erős konkurenciát jelentenek, és akkor a többiekről még nem is beszéltünk.
Bári elsősorban a Hyundaiok között lenne a legjobb a M1RA-val, hiszen a többi azonos technikához a legegyszerűbb összemérni magukat, az pedig, hogy a legjobb hyundaios eredmény összetettben mire elég, az nagyban függ a szezon közben változó teljesítménykiegyenlítő-rendszertől, a Balance of Performance-tól.
Emiatt, illetve a hungaroringi hétvégére nevezett több mint 40 autó miatt nehéz bármit is jósolni az idénynyitóra, de azért folytatná a hazai pályán már hagyományosnak mondható jó szereplést Bári. “Kicsit talán túl magasra tettük a lécet az elmúlt években, 2017-ben a TCR International Seriesben Tassi Attila mindkét hazai futamot megnyerte, tavaly a WTCR-ben szabadkártyásként dobogós volt Nagy Dániel, aztán az Európa-kupában kettős győzelmet arattunk, ezeket már nehéz lesz felülmúlni, de ha nem hibáz a csapat, és hozzuk azt a maximumot, amire tudom, hogy képesek vagyunk, elégedett leszek.”
A M1RA mellett lesz még egy magyar szereplője az Európa-kupának, de a Zengő Motorsport és Tenke Tamás az első fordulót kihagyja, ugyanis az Ek helyett a WTCR-ben mennek majd szabadkártyásként, tehát csak a második, hockenheimi hétvégén csatlakoznak a bajnoksághoz.
Meg a nagyágyúkhoz, belőlük ugyanis nem lesz hiány. Hét WTCR-múlttal rendelkező csapat is ott lesz ugyanis a mezőnyben, a Boutsen Ginion Racingnél a Hungaroring kivételével Tom Coronel vezet majd, a DG Sport megtartotta Aurélien Comte-ot, a WTCR-es Hyundaiokat versenyeztető BRC Racing az Európa-kupába is nevezett egy autót Luca Filippinek, a világkupában Audikkal induló WRT Racing az uruguayi Santiago Urrutiának Audit, a belga Maxime Pottynak pedig egy Volkswagent nevezett, a Comtoyou Racing egy Audit indít, a tavaly még a WTCR-ben az Yvan Muller Racing kocsijait felkészítő M Racing idén már itt indul Hyundaiokkal, a Zengő Motorsportot pedig már említettük.
De akkor még ott van a két csapatrészben összesen öt Hyundait indító Target Competition, ami Dušan Borković mellé két nagyon tapasztalt pilótát is megszerzett, hiszen Mat’o Homola és Josh Files is náluk folytatja. És ha már tapasztalt pilóták: Gianni Morbidelli visszatért a WestCoast Racinghez, ahol újra Volkswagennel indul majd Olli Kangas csapattársaként.
Az összesen 31 állandó induló egyébként hét különböző autót használ, tíz Hyundai, hat Peugeot, öt Cupra, három Volkswagen, három Honda, két Audi és két teljesen új Renault Mégane lesz a rajtrácson – illetve a Hungaroringen még kilenc külön nevező, akik a TCR kelet-európai bajnoki címére fenik a fogukat.
A WTCR-hez hasonlóan az Európa-kupában is új pontszámítás van 2019-től, ám itt még több pontot osztanak, mint a világkupán, hiszen a győztes 40 pontot vihet haza, és még a 15. helyezett is kap egy pontot 40-35-30-27-24-21-18-15-13-11-9-7-5-3-1 rendszerben – az időmérő első öt helyezettje továbbra is kap pontot.
Egy versenyhétvége a megszokott módon két szabadedzésből, egy időmérőből és két, 23 perc +1 kör lebonyolítású versenyből áll. A több mint 30, esetenként akár 40 induló miatt a jó időmérős teljesítmény még nehezebb lesz, hiszen folyamatosan óriási forgalom várható a pályán.
A sorozat az április 27-28-i hungaroringi szezonnyitó után további hat hétvégén összesen öt országba látogat el:

április 26., péntek


április 27., szombat


április 28., vasárnap
"
834,sport,"A Puskás Akadémia honlapjának keddi híréből is jól látszik, hogy nem véletlenül jutott az elmúlt nyolc évben mintegy 50 milliárd forintnyi támogatáshoz az Orbán Viktor által alapított felcsúti labdarúgó-akadémia.
Kedden ugyanis Takács Mihály, az intézmény igazgatója átadta a felcsúti akadémia 12,5 milliárd forintos Sport- és Konferenciaközpontjában létesített biomechanikai labort. Az igazgató a „tehetségfejlesztés garanciájának” nevezett beruházás átadóján elmondta, hogy három éve vetődött fel először a projekt gondolata, amelynek köszönhetően mára a felcsúti lett „az első olyan akadémia, ahol ilyen labor szolgálja az egyéni képzés egyre hatékonyabbá válását”.
A négy részlegből álló biomechanikai labort Csáki István, a sporttudományi részleg vezetője ismertette kicsit részletesebben. 
A NASA által kifejlesztett, vákuumtechnológián alapuló antigravitációs futópad a rehabilitáció és a fejlesztés során egyaránt hasznos, illetve mozgásfejlesztésre is alkalmas;
– mutatta be az akadémia legújabb büszkeségét Csáki, majd a másik három új beszerzésről is ejtett pár szót. 
Az emberi izomerő mérésére és fejlesztésére való a rendkívül kevés helyen, többnyire csupán egyetemeken fellelhető, csúcstechnológiás izokinetikus dinamométer;
„az ízületi mobilitás és stabilitás mérésének eszköze a stabilométer; az úgynevezett Nordbord pedig kimondottan a combhajlító állapotának mérésére, illetve ennek a, futballisták esetében a leginkább sérülékeny izomnak a fejlesztésére alkalmas” – sorolta a tudományos részleteket Csáki, akit hallgatva az egyszeri szurkoló csak pislog, mint Radoki János, amikor először látta a felcsúti védelmet éles meccsen.
Miközben szinte látjuk lelki szemeink előtt a vákuumfutópadról sorra legördülni a csúcstechnológiás növendékeket, már csak azt kéne valahogy megoldani, hogy valaki a labdarúgás alapjaira is megtanítsa a minden egyéb szempontból tökéletesen felkészített akadémistákat.
Avagy, miként a rövid úton kirúgott Radoki mondta nemrég a felcsúti tapasztalatairól:
Valóban sok pénz van a magyar fociban, de az csak egy dolog. Ha elmondtam nekik, hogy egy adott játékrendszerben hogyan kell helyezkedni, azt nem értették.
„Sajnos megint ott vagyunk, hogy az utánpótlásedzők nem mondták meg annak idején, mit és hogyan kell csinálni.”
Lehet, hogy ideje volna venni valami gépet, ami ebben is tudna segíteni. És akkor talán még azt is megérnénk, hogy az akadémia neveltjei bekerüljenek az akadémia csapatába."
835,sport,"A szerda esti Manchester United-Manchester City városi Premier League-rangadó már a meccset felvezető sajtótájékoztatókon elkezdődött, a hazaiak edzője, Ole Gunnar Solskjaer betámadta Pep Guardiola embereit: szándékos, lábra menő taktikai faultokkal operálnak.
Fel kell készülnünk a nyomásukra, ha megvan a labda, fel kell készülnünk az aggressziójukra, mert bokára és sarokra mennek, rugdosnak, hogy ne hagyjanak gyors kontralehetőségeket nekünk. Kétségem sincs afelől, hogy így lesz, nézzék csak meg a meccseiket, rengeteg embert előre küldenek (támadni), így amint lehet, meg akarnak majd állítani minket.
Sőt, Solskjaer rátett még egy lapáttal, amikor azt mondta,
""a sárga lapokat sem kapják meg, ugye?
Rengeteg embert felküldenek, akik csak a labdára mennek, és véletlenül faultolnak. Egy-két érintéses passzokkal kell készülnünk erre, hogy ne hagyjunk nekik időt"".
Guardiola kedd este visszautasította kollégéja felvetéseit, szerinte csak a játékvezetőt akarja nyomasztani Solskjaer.
""Természetesen ez az oka (a véleményének). Mi nem művelünk ilyesmit. Néha persze elkésünk, de ezért van a bíró, hogy kiossza a sárgákat vagy a pirosat, vagy ítéljen bármit.
Sosem mondtam olyat (a játékosaimnak), hogy büntessenek faultokkal. Soha""
- idézte az ESPN a City-edzőt.
Solskjaer állításait egyébként a statisztika is cáfolja: a City 288-szor követett el szabálytalanságot a PL-szezonban szemben a United 381 faultjával, 170-et az ellenfél térfelén, míg Solskjaer (december közepéig Mourinho) csapata 195-öt a másik térfélen. A City első a lapok alapján vezetett Fair Play-táblázaton, a United 19., utolsó előtti.A szerda esti derbi rettentően fontos, különösen a Citynek, amely 2 ponttal a ligát vezető Liverpool mögött van a tabellán, viszont egy meccsel kevesebbet játszott. Ezt a hiányzó meccset pótolják most, és ha nem nyernek, ponthátrányba kerülnek a Poolhoz képest az utolsó három fordulóra, melyben mindkét csapatnak nyerhető meccseik vannak.
A United a BL-indulásért megy, ehhez negyedik helyen kell végeznie a bajnokságban, ami nem könnyű, de még elérhetőnek látszó cél. Persze csak ha verik a Cityt.

a
"
836,sport,"Hétvégén Bakuban idei negyedik futamára érkezik a Forma-1, itt az ideje elkezdeni fejleszteni a kocsikat, kijavítgatni az év elején tapasztalt hibákat. Na nem a Mercedesnél, ami háromból három kettős győzelmet szerzett, hanem az üldöző Ferrarinál és Red Bull-nál.
Az olaszok helyzete égetőbb, azután, hogy favoritként mentek neki az idénynek a sikeres tesztek után, még egy második helyet sem sikerült szerezniük, egy-egy harmadik a legjobbjuk Leclerc-rel és Vettellel.
Azerbajdzsánban több kisebb dolgon változtatnak, aminek célja megtalálni az egyensúlyt a hosszú egyenesek és a lassú kanyarok között. Előbbiekben nagyon gyors a kocsi, de emiatt a kanyarokban lassabb a Mercedesnél.
Nagy kihívás Bakuban összehozni a megfelelő szárnybeállításokat, hogy a kanyarokban tapadjon a kocsi, de elég gyors is maradjon az egyenesekben, ezen a pályán különösen sok időt töltünk padlógázon
- magyarázta Vettel.
A Red Bullnál a kocsival elégedettek, a motorszállító Hondával sem elégedetlenek, de a japánok változtatnak, hogy befogják teljesítményben a Ferrarit és a Mercedest, illetve mert rá is kényszerülnek erre.
A fiókcsapat Toro Rosso egyik gépében, Danyiil Kvjat kocsijában az előző futam első edzése után találtak egy kisebb hibát, amelyről később bebizonyosodott, hogy egy alkatrész minőségével volt gond, amelyen így mindenképp változtatni kell. A Kvjat-csapattárs Alex Albon autójában nagy bukása miatt cseréltek motort Kínában, vagyis
mindkét Toro Rosso-versenyző utolsó, harmadik idénre engedélyezett motorját kezdi használni Bakuban.
(Normál esetben a gyártók a hetedik, kanadai futam környékén szokták behozni az első körös motorfejlesztéseket.)
A két Red Bull is a minőségellenőrzési gond miatt kap új belső égésű motort, de Verstappennek és Gaslynak még nem kell aggódnia a büntetés miatt. Az viszont valószínű, hogy a szezont ők sem ússzák majd meg visszasorolás nélküli rajttal, az idény vége felé kényszerülhetnek erre. 
A Spec 2-es motorról a Honda azt közölte, ""megbízhatóbb és kissé teljesítményben is jobb"" az elődjénél.
A bakui hétvége péntek délelőtt kezdődik az első szabadedzéssel.
(via Autosport)"
837,sport,"Jarmo Tolvanen szövetségi kapitány váratlan betegség miatt kórházi kezelésre szorult, így nem vehet részt a kazahsztáni divízió 1/A csoportos jégkorong-világbajnokságon. A finn szakember állapota kielégítő, ám erről bővebb információt a család kérésére nem lehet tudni.
A Magyar Jégkorong Szövetség elnöksége a fentiek figyelembe vételével egyhangúlag úgy döntött, hogy a világbajnokságon Majoross Gergely irányítsa a nemzeti csapatot megbízott szövetségi kapitányként, akit szükség esetén Jarmo Tolvanen a távolból segít tanácsaival.
A magyar szakember 2013 óta dolgozik a nemzeti csapat stábjában, első világbajnokságán videóedzőként közreműködött, majd öt tornán is másodedzői szerepet vállalt.
""Sajnáljuk a kialakult helyzetet, második éve dolgozunk ugyanazzal a stábbal, ezt a világbajnokságot is együtt szerettük volna végigcsinálni. Természetesen mindent meg fogunk tenni annak érdekében, hogy a magyar válogatott jó teljesítményt nyújtson és jó eredményeket érjen el a kazah fővárosban"" – nyilatkozta a megbízott szövetségi kapitány.
A válogatott szerdán utazik el Nur-Szultanba, a világbajnokság helyszínére, ahol első mérkőzését április 29-én játssza le Dél-Korea ellen."
838,sport,"Az NBA rájtászásának magyar idő szerint szerda hajnalban játszott mérkőzésein három csapat is megszerezte a második fordulóba jutáshoz szükséges negyedik győzelmét. A Portland Trail Blazers az Oklahoma City Thunder, a Toronto Raptors az Orlando Magic, a Philadelphia 76ers pedig a Brooklyn Nets elleni párharcát zárta le sikeresen.
A Denver Nuggets-San Antonio Spurs párharcban 2-2-es állásról vágtak a felek az ötödik meccsnek, ami a Denver győzelmét hozta, így a Nuggets 3-2-es vezetést szerzett a továbbjutásért folyó harcban.
A játéknap teljesítménye egyértelműen Damian Lillardé volt, a Portland irányítója 50 pontot dobott az Oklahoma ellen, a teljesítményére egy utolsó másodperces győztes kosárral tette fel a koronát.
Méghozzá milyen kosárral. Lillard 115-115-ös állásnál a lepergő másodperceket figyelve bő három méterre lehetett a hárompontos vonalától, amikor az utolsó pillanatban megugrasztotta védőjét, majd felugorva elengedte a győztes dobást.
NBA rájátszás, főcsoport-negyeddöntő, 5. mérkőzések,

Keleti főcsoport: 

A párharc végeredménye: 4–1, a Raptorsnak.
A párharc végeredménye: 4–1, a 76ersnek.

Nyugati főcsoport: 


A párharc állása: 3–2, a Nuggetsnek. 


A párharc végeredménye: 4–1, a Trail Blazersnek.
"
839,sport,"Ahogy tavaly, úgy idén is a Boston Bruins volt a Toronto Maple Leafs végzete az amerikai profi jégkorong-bajnokság rájátszásában. Az amerikai csapat a párharc magyar idő szerint szerda hajnalban játszott, mindent eldöntő hetedik mérkőzésén 5-1-es győzelemmel intézte el a kanadaiakat, és jutott tovább a keleti főcsoport elődöntőjébe.
A San Jose Sharksnak lényegesen drámaibb körülmények között sikerült kivívnia a továbbjutást a Las Vegas Kinights ellen. A Sharks a harmadik harmad elején már háromgólos hátrányban volt, innen sikerült fordítania négy perc alatt szerzett négy góllal. Bár a Vegasnak ezután még sikerült kiegyenlítenie, a hosszabbításban a San José szerezte meg a győztes gólt, így 5-4-es győzelemmel bejutott a nyugati elődöntőbe.
NHL, rájátszás, főcsoport-negyeddöntők:
Keleti főcsoport 7. mérkőzés

A párharc végeredménye: 4–3, a Boston Bruinsnak.

Nyugati főcsoport 7. mérkőzés"
840,sport,"A Barcelona 2-0-ra verte idegenben a Deportivo Alavést, és ezzel egy lépéssel közelebb van a spanyol bajnoki cím megnyeréséhez. 
Az első félidő 0-0-ja után a második félidő elejét nyomta meg a Lionel Messi nélkül kezdő Barcelona. Az 54. percben a 21 éves Carlos Alena lőtt kapuba, miután Luis Suárez átlépte Sergi Roberto passzát. 
A 60. percben aztán már Suárez is betalált, egy kezezését megítéltet büntetőt lőtt be. A 2-0 után Valverde edző már Messit is behozta, de nem változott már az eredmény.
Valverde a hétvégén arról beszélt, hogy amilyen hamar csak lehet, meg akarják nyerni a bajnokságot, és akkor már csak a Bajnokok Ligájára kell koncentrálniuk. A Barcelona előnye a második Atlético Madriddal szemben jelenleg 12 pont. Ha az Atlético veszít ebben a fordulóban, már bajnok a Barcelona. Ha nem, akkor a hétvégi fordulóban egy győzelemmel már biztos első a Barca.

Tabella:
"
841,sport,"A Felcsúti Utánpótlás Neveléséért Alapítvány (FUNA) a törvényben meghatározott határidőnél valamivel korábban nyilvánosságra hozta a tavalyra vonatkozó beszámolóját a Puskás Akadémia honlapján. A dokumentumból kiderült, hogy a miniszterelnök futballalapítványa még felcsúti mértékkel nézve is grandiózus pénzügyi sikerrel zárta az évet, amelyben közel kétszer akkora bevételt könyvelhetett el támogatásokból, mint korábban bármikor.
A FUNA 2018-BAN összesen 13,3 milliárd forinthoz jutott különböző formában érkező közpénzekből, illetve céges adományokból, és ennek köszönhetően 8,8 milliárd forintos eredménnyel zárta az évet.
A bevételek oroszlánrésze a 2018-ban felhasznált 6,7 milliárd forintnyi tao-támogatásból és 6,3 milliárd forintnyi céges adományból származott. Előbbi a társasági adóból sporttámogatásra felajánlható közpénznek, utóbbi az Orbán Viktor alapítványának céljaival szimpatizáló vállalatok önzetlen nagyvonalúságának köszönhető. Emellett jött még az MLSZ-en keresztül 139 millió forint az akadémiai rendszer fejlesztésére, illetve 130 millió forint központi támogatás az alapítvány oktatási intézményeinek állami normatívájaként. 
A 13,3 milliárd forintos bevétellel az alapítvány közel megduplázta az eddigi csúcsot jelentő 2013-as év 7,18 milliárd forintos rekordját.
Ahogy annak idején a Pancho Aréna építésére kellett a pénz, úgy most is egy nagy beruházás állt a kirívóan magas összegek hátterében. A 2018 őszén átadott Sport- és Konferenciaközpont gigantikus épületéhez egy annak megfelelő léptékű, 12,5 milliárd forintos árcédula is társult, amit döntő többségében az utolsó utáni pillanatokban megduplázott tao-programjából fedezett az intézmény, az ár harmadát jelentő önrész dolgában pedig ezúttal is bizton számíthatott az adományokra.
A magyarországi cégek tavaly minden korábbinál jobban átérezték a felcsútiak közhasznú tevékenységének fontosságát. Így nemcsak a tao-támogatások tekintetében, de az adományokból származó bevételek tekintetében is kiugróan sikeresnek bizonyult az elmúlt esztendő.
A felcsútiak nagyszerű pénzügyi teljesítménye előtt tisztelegve készítettünk egy összesítést arról, hogy a Fidesz 2010-es hatalomra kerülése óta mennyi támogatás állt rendelkezésére az akadémiát működtető alapítványnak. A végeredmény valószínűleg még azokat is meglepi, akik egyébként évről évre figyelemmel követik az intézmény gyarapodását.
A 2010 óta megítélt, illetve felajánlott támogatásokból Felcsúton felépíthették volna a Debrecen, a Ferencváros, a Vidi FC és a Diósgyőr új stadionját. Nem az egyiket vagy a másikat, hanem mind a négyet.
A FUNA beszámolói alapján adományokból, illetve taóból az elmúlt kilenc évben összesen 51 milliárd forint támogatással számolhatott az intézmény, amihez még 3 milliárd forint járult egyéb költségvetési, illetve EU-s forrásokból.
A Felcsútnak olyan mérhetetlenül sok tao-támogatást ítéltek meg a program 2011-es indulása óta, hogy a teljes összeg elköltése még a hárommilliárdos kazánházak intézményének is megoldhatatlan problémát jelentett, legalábbis egyelőre.
A beszámolók alapján a megítélt 27,7 milliárdnyi taóból eddig mindössze 19,6 milliárd forintot sikerült az alapítványnak magáévá tennie, de előbb vagy utóbb nyilván a maradék összeget is sikerül majd a szolgálataikba állítaniuk.
Addig azonban az adományokból elkönyvelt 23,3 milliárd forint jelenti a legnagyobb bevételi forrást. A roppant teljesítmény értékét növeli, hogy a miniszterelnöknek úgy sikerült ennyi pénzt összekalapoznia az alapítványának, hogy közben – ahogy januárban fogalmazott – szigorúan elválasztotta egymástól az üzletet és a politikát.
A felcsúti gyarapodást a bevételek emelkedésén túl kitűnően szemlélteti az is, hogy az alapítvány saját tőkéje az elmúlt kilenc év alatt 1,6 milliárd forintról 27 milliárd forintra nőtt, azaz bő megtizenhétszereződött. Ahol ilyen növekedés van, ott persze a mindennapos kiadások is radikálisan emelkednek, például a személyi jellegű ráfordítások – a bér- és bér jellegű költségek – 2010 óta a tizennégyszeresükre duzzadtak. Kilenc éve még 80 millió forintból kijött ez a tétel, míg tavaly 1,13 milliárd forint ment el az alkalmazottak bérezésére.
De még így is megemelhetjük kalapunkat az alapítvány gazdálkodása előtt. A FUNA a 2010 óta elkönyvelt 46,7 milliárd forintos összbevételéből 20,7 milliárd forint ráfordítás mellett 26 milliárd forint eredményt produkált.
Ami a szakmai célkitűzéseket illeti, ott az intézmény eredményei már valamivel szerényebbek. A kezdetektől fogva hangoztatott célt – nevezetesen, hogy a saját nevelésű játékosokra épüljön az akadémia profi csapata – eddig nem igazán sikerült elérni. Az utóbbi években már annak is örülni kellett, ha egy ilyen labdarúgó volt a kezdőben. Igaz, mindeközben sikerült kinevelniük két játékost is Marco Rossi válogatottjába, akik közül egyik sem lépett pályára a horvátok elleni győztes Eb-selejtezőn.

 Borítókép: A Puskás Ferenc Labdarúgó Akadémia (PFLA) sport- és konferenciaközpontja Felcsúton MTI/Illyés Tibor
"
842,sport,"Az RB Leipzig a Hamburg 3-1-es legyőzésével bejutott a Német Kupa döntőjébe. 
A Hamburg tíz év után játszott ismét elődöntőt a Német Kupában, míg a Leipzig a klubtörténet első elődöntőjére készült. Ennek megfelelően a lehető legerősebb kezdővel, Gulácsi Péterrel és Willie Orbánnal álltak fel.
A 12. percben a vendégek máris megszerezték a vezetést. Egy szöglet után Poulsen maradt teljesen üresen a kapu előtt, és könnyedén fejelt a hálóba. Ez volt a remek formában lévő csatár 19. gólja a szezonban.
A 24. percben a Hamburg azonnal kihasználta a Lipcse hatalmas hibáját. Kampl könnyelműen adta el labdát, amit Jatta a tizenhatoson kívülről a kapuba ívelt. A kissé kint álló Gulácsi csak beleütni tudott a labdába.
A második félidőt a hazaiak jól kezdték, többször is zavarba hozták a Lipcse védelmét, de az 53. percben ismét a vendégek kerültek előnybe. Poulsen keresztbe lőtt labdáját Janjicic próbálta meg tisztázni, de végül a saját kapujába segítette azt. A meccset Forsberg döntötte el a 72. percben, a lipcseiek tízese a tizenhatos vonaláról kíméletlenül lőtte ki a rövid alsó sarkot.
Ralf Rangnick, a lipcseiek vezetőedzője második Német Kupa-döntőjére készülhet, 2011-ben a Schalkéval nyerte meg a sorozatot. A Leipzig ellenfele a berlini döntőben a Werder Bremen vagy a Bayern München lesz. A két csapat szerdán játszik a döntőbe jutásért.
Magyar játékos utoljára 1988-ban szerepelt Német Kupa döntőn, akkor az Eintracht Frankfurt Détári Lajos góljával győzte le a Bochumot."
843,sport,"Ötből öt mérkőzést nyert eddig a Palancsa Dorottya, Kiss Zsolt páros a curling-világbajnokságon. Már a legjobb 16 között vannak, és az olimpiai kvalifikációs vb-t is elérték.
A stavangeri tornán 48 páros versenyzik, a magyarok B csoportba kaptak besorolást. Hétből öt ellenfelüket már legyőzték. Kedden az osztrákok, a brazilok, a hollandok és a törökök után jöttek a svájciak, akik szintén megnyerték mindegyik korábbi meccsüket. 
Palancsáék a meccs felénél már 5-0-ra vezettek, onnan szépítettek a svájciak 5-3-ra. A hetedik endet aztán bravúrral, 5-0-ra hozták ki Kissék. 5-0-s end már többször is volt a világbajnokságon, de két komoly játékerővel rendelkező egység meccsén nem sokszor fordul elő.
A 10-3-as állásnál a svájciak már értelmetlennek találták a folytatást, azonnal kezet nyújtottak az ellenfélnek, az utolsó endet már le sem játszották.
„A svájciak elleni volt talán az első olyan meccsünk a világbajnokságon, ahol igazán összeszedett játékkal sikerült győzelmet aratni. Egyre jobb játékkal tudjuk nyerni a csoporton belüli meccseinket, a jéghez is egyre hamarabb tudunk igazodni, így már a meccs elejétől fókuszálva sikerült 5/5-ös mérleggel nekivágnunk a szerdai napnak"" – idézte Palancsát a Curling.hu.
Kiss és Palancsa a verseny egyik favoritja, 2013-ban és 2015-ben is voltak már világbajnokok vegyes párosban. A következő két fordulóban a tajvani és a guayanai páros ellen játszanak, de az eredménytől függetlenül a legjobb tizenhat között vannak. "
844,sport,"Minden idők leggyorsabb Premier League-gólját szerezte a Southampton csatára, Shane Long. A Watford elleni meccsen a kezdő sípszó után 7,69 másodperccel talált be.
A Watford kezdte a meccset, a hátragurítás után Long azonnal letámadta Craig Cathcartot. A védő előre akarta vágni a labdát, de az elakadt a felugró Southampton-csatárban. Long aztán megindult a labdával, majd a kapust is átemelte.
A korábbi rekordot Ledley King tartotta, a Tottenham-védő 9,82 másodperc után talált be a Bradfordnak 2000 decemberében.
A Watford szépen keretbe zárta a 33. fordulóban elmaradt és most pótolt meccset, a 90. percben tudott egyenlíteni Gray góljával.
Kedden egy másik korábban elmaradt meccset is pótoltak, azon a Tottenham nagy nehezen 1-0-ra legyűrte a Brightont, a győztes gólt a 88. percben szerezte Eriksen. A Tottenham ezzel a harmadik a bajnokságban, és legalább egy pont előnye akkor is megmarad, ha az Arsenal is győzne a fordulóban.

Tabella:
"
845,sport,"A Mol Vidi kettős győzelemmel, 4-0-s összesítéssel jutott a döntőbe a futball Magyar Kupában. A DVSC elleni visszavágót 3-0-ra nyerte.
A Vidi nem volt könnyű helyzetben, mert edzőjét, Marko Nikolicot eltiltották, és a védelemből is két kulcsember, Juhász Roland és Vínicius hiányzott eltiltás miatt. 
Az első félidőben mindkét csapatnak volt nagy helyzete, a DVSC a 28. percben volt leginkább közel a gólhoz, de Kovácsik bravúrral védte Csősz lövését. A hazai csapat a második félidőben is aktív maradt, sok helyzetet dolgozott ki, csak a befejezéssel voltak bajok.
A Vidi is aktív volt, és a 66. percben már be is talált. Futács Márkó szerezte a gólt. A DVSC ezzel elég nehéz helyzetbe került, három gól kellett volna a továbbjutásához. 
Ehelyett pár perccel később megint a Vidi talált be, Elek fejelt az ötösről kapuba egy szöglet után. A DVSC már csak a szépítésben és becsületgólban bízhatott, de ez sem jött össze neki. A végén aztán 11-eshez is jutott a Vidi. Scsepovics buktatása után Huszti lőtte be a büntetőt a 92. percben.
A döntő másik résztvevője a Soroksár–Honvéd-párharc győztese lesz. A két csapat szerdán játszik egymással.
 Magyar Kupa, elődöntő, visszavágó: Debreceni VSC-Mol Vidi FC 0-3 (0-0) Debrecen, 3400 néző, v: Iványi   gólszerzők: Futács (66.), Elek (72.), Huszti (92., 11-esből)   sárga lap: Kinyik (47.), Bódi (73.), Kosicky (91.), illetve Stopira (41.), Nikolov (56.), Milanov (57.), Tamás (73.), Kovácsik (82.)"
846,sport,"
Az olasz futballbajnokság meglepetéscsapata, az Atalanta nagy rangadót nyert hétfő este Nápolyban, 2-1-re, Zapata és Pasalic góljaival, ezzel már 56 pontja van. Ugyanannyi, mint a negyedik, azaz már Bajnokok Ligája-indulást érő helyen álló AC Milannak.

Egy órányi szenvedés, fél óra tiszta élvezet, és egy fantasztikus teljesítmény
- ezekkel a szavakkal jellemezte a csapat szereplését a Bergamo Post című napilap internetes kiadása. A kommentátor kiemelte, hogy a csapat játéka a szlovén válogatott Josip Ilicic 54. percbeli beállásával változott meg. A klubgólkirály, Duván Zapata szerezte az első gólt, majd adott gólpasszt a horvát Pasalicnak.
Az Atalanta 2010-ben zuhant vissza a másodosztályba, de egyből vissza tudott kerülni. A következő években egyszer sem tudott a 11. helynél előrébb jutni, főleg a bennmaradás volt a cél. A 2016-17-es idényben negyedik lett a bajnokságban, de az akkor nem ért BL-t, csak az Európa Ligában jutott hely. Tavaly 7. lett az egyesület. Legnagyobb sikerük egy Olasz Kupa-győzelem, de már annak is 56 éve.
Gian Piero Gasperini edző 2016-ban vette át a csapatot, rögtön az első évben dobogóközelbe értek vele. A tavalyi hetedik hely után nagyjából együtt maradt a keret, csak Bryan Cristante ment a Romaba, a kevésbé meghatározó Kurtic, Paloschi és Petagna pedig a SPAL-ba. Megszerezték a Sampdoriától kölcsönbe, 14 millió euróért Duvan Zapatát, aki 21 gólt rúgott eddig a bajnokságban, 25-öt összesen.
A kapuban felváltva védett az albán Etrit Berisha és Pierluigi Gollini. A védelemben a holland Hans Hateboer, Gianluca Mancini, az argentin Jose Luis Palomino és a belga Robin Gossens az alapember. A középpálya legjobbja Ilicic, aki 11 gólt szerzett, és a csapat legidősebb játékosa 31 évesen. Az argentin Papu Gómezzel együtt, aki szintén 31, az utóbbi három szezon leggólerősebb Atalanta-játékosai.
Az Atalantának amúgy sem megy rosszul a góllövés, 66 gólnál járnak az olasz első osztályban, ennél csak a bajnok Juventus szerzett többet, 67-et.
A Serie A-ból még öt forduló van hátra. Az Atalanta az Udinesét (17.), a Genoát (15.) és a Sassuolót (12.) fogadja, illetve a Lazio (8.) és a Juventus (1., már bajnok) vendége lesz. A rossz formában lévő, az utolsó hat bajnokijából csak egyet nyerő AC Milan hátralévő meccsei: Torino (idegenben), Bologna (otthon), Fiorentina (i), Frosinone (o), SPAL (i). Az Atalanta mögött is sűrű a mezőny, az AS Roma, a Torino és a Lazio is közel van.
A Milano melletti kisváros, Bergamo csapata a Milannal másik különmeccset is vívhat: az Olasz Kupa elődöntőjében szerepel mindkét csapat, az Atalanta 3-3-ról a Fiorentina, a Milan 0-0-ról a Lazio ellen folytatja, mindketten odahaza, az eheti visszavágókon."
847,sport,"Fucsovics Márton két játszmában vereséget szenvedett az ötödik helyen kiemelt görög Sztefanosz Cicipasztól a barcelonai salakpályás férfi tenisztorna második fordulójában, írja az MTI.
Az első szettben a világranglistán 36. magyar játékos hiába vette el kétszer esélyesebb ellenfele szervajátékát, mivel négy adogatógémjéből csak az elsőt tudta hozni, így Cicipasz (8.) 34 perc alatt játszmaelőnybe került.
A második szettben 4:4-ig úgy hozták a szervagémjüket, hogy a fogadó egyszer sem jutott bréklabdához. Utána Fucsovics pillanatnyi elbizonytalanodása elég volt Cicipasznak a brékhez, majd nullára kiszervált gémmel megnyerte az 1 óra 10 percig tartó meccset.

Eredmények:

2. forduló (a 16 közé jutásért):"
848,sport,"
Úgy indult ez az év, hogy megkapta azt az elismerést, amit eddig még egyszer sem, noha ötszörös olimpiai bajnok. Az év legjobb női sportolójának választották. Fontos ez a díj önnek?

Örültem neki, szép díj, jó volt a kezembe venni, lesz helye a vitrinben. Ettől még vannak fenntartásaim, ahogy sokan másoknak is, hiszen almát és körtét kellene valamilyen racionális szempont szerint összevetni. Nem könnyű helyzet, mert nem könnyű összehasonlítani teljesítményeket, és valakik mindig hiányoznak, akiknek ott kellett volna lenniük, ott lett volna a helyük. Kicsit mindig keserű szájízzel hagyom el a helyszínt. A sportolók mindig a legjobbra törekednek egy évben, és újságírók szavaznak róluk, akik abban a versenyben nem vesznek részt, ahol a sportoló megméretteti magát.
Egy sportoló nem szépségversenyt szeretne nyerni.

A 2018-as teljesítményével kis különbséggel Hosszú Katinkát előzte meg, így került fel a neve a legjobbak közé.

Azon kevesek közé tartozom, akik a pályán jobban szeretnek átmenni elsőnek a célvonalon, mint egy szavazáson. Most jelképesen én szakítottam át először a célszalagot. A célom és a motivációm ettől még az marad, hogy a pályán legyek a legjobb. Hogy milyen díjakat kapok, annak tíz vagy húsz év múlva lesz jelentősége, ha lesz egyáltalán. Addig könnyebb a küzdéssel azonosulni.

Igen különleges éve volt a tavalyi, mert először nyert világbajnokságot édesanyaként. Egyesben, párosban és négyesben, amiben rajthoz állt, első lett. Megütötte a fülemet egy mondata. Jobban edzeni. Hogy kell ezt értelmezni? Hiszen nyilván eddig is keményen edzett, olimpiai aranyakat nem lehet véletlenül, szerencsével szerezni, ötöt különösen nem.

Azt éreztem magamon, hogy ki tudtam feszíteni a határaimat. Előzetesen azt gondoltam, hogy most már jobban nem lehet feszíteni, nem lehet jobban edzeni, most mégis sikerült egy szinttel feljebb emelni ezt az állapotot. Mindig fontos volt az edzés, de most annak az x időnek, amit a pályán töltök, azt szeretném, ha az első pillanattól az utolsóig legyen értelme.
Ha már a gyerekemtől veszem el az időt, akkor ne legyen egy pillanatnyi felesleg sem benne. Minden másodpercet kihasználni. Ezt jelenti a jobban edzeni.
Mondhattam volna azt is: máshogy. Ezzel persze nem degradálni szeretném a Zora megszületése előtti időszakot, csak ez a válasz a kérdésre.

Milyen nyomás az, hogy minden évben a csúcson akar lenni?

Tavaly ez alól felmentettem magam. Tavaly játszottam, nem vártam el sok mindent magamtól. Meg is lepődtem olykor, milyen jól ment. Idén már egész más a helyzet. Ha ezt sikerül kizárni, akkor át tudom lépni a határokat. Félnem nem kell már senkitől, sok mindent elvehetetlenül elértem már. Épp ezért már csak önmagamért csinálom. Élvezem, szeretem a kajakozást. Beleteszek mindent, amennyit csak tudok. A legtöbbet beleadni, ez az érzés nem változhat. Ha már nem így lesz, akkor érdemes elgondolkodni azon, mennyire szeretek még kajakozni.

A már említett három arannyal magasra tette a lécet. Mert ha akkor meg tudta csinálni, ha a szülés után nem okozott gondot a világelit legyőzése, akkor idén miért ne tudna ismételni? Jól gondoljuk?

Hallom én is, ha Danuta jó, akkor az három arany. Mintha nem is lenne verseny, mintha mások nem akarnák ugyanazt az aranyat megnyerni. Holott még itthon is hatalmas konkurencia van, amilyen a világban egyetlen más országban sincs. Érzem én is, hogy rám teszik ezt a dolgot. Mivel tavaly pihenőévből jöttem vissza, ha nem nyerek semmit, akkor sem lehet egy rossz szava sem senkinek. Így, hogy nyertem, megértem, hogy természetesnek látszik az idei sikeresség is.

Önmagára is szokott egy kis nyomást helyezni?

Olyan típusú ember vagyok, hogy nem érdekel a sajtó,
még kiscsikó koromban, ha érdekelt is, az már a múlt, most befelé fordulok inkább. Tudatosan teszem, nem szoktam interjúkra jelentkezni, nem posztolok, merre járok.

32 éves lett idén januárban. Mit gondol, több kell öntől, hogy idén is a legjobb legyen?

Több, mert idősebb lettem egy évvel. Jönnek a fiatalok, és az idősebbek is oda fogják tenni magukat, nem akar senki lemaradni a szegedi vb-hangulatról. Ott vannak még az új-zélandiak is, egyre közelebb érnek hozzánk, többet kell beletenni, hogy megmaradjon a távolság. Tavaly a párosban olyan közel voltak, hogy azt hittem, ők nyerték. A négyest biztosabbnak éreztem.

Miben kíván még többet ez az év?

Elsősorban a regenerációra kell jobban figyelni. Tavaly többet fel kellett kelnem, ha Zora éjjel még nem aludta át az éjszakát, vagy éppen beteg volt. Ahogy idősödünk, a regenerációnak mindig nagyobb és nagyobb jelentősége lesz, és azzal sokat is lehet nyerni.

Szegeden idén világbajnokságot rendeznek. Mire gondol, ha ezt most, hónapokkal korábban meghallja?

Remélem, jó sok szurkoló kijön. Miattuk edzünk nap mint nap, szeretem a hangulatos versenyeket. 2011-ben, a legutóbbi hazai vb-n szerepelhettem először egyesben. Nagyon szerettem volna bizonyítani, de második lettem ötszázon a rossz rajt miatt. Nagyon csalódott voltam, nagyon rosszul esett, hogy az ezüst jutott nekem. Utána fel kellett még pörögnöm, ami sikerült is, mert Kovács Katival a kétszázat megnyertük.
Úgy érzem, hogy jó volt az a pofon, jókor jött, London előtt. Sőt, ha jobban belegondolok, az olimpia előtti években pofonokat szoktam kapni, Rio előtt is volt egy, akkor egyéniben nem is jutottam ki a vb-re.
Ha tanulsz valamiből, az csak jó. De most azért az lenne a terv, hogy jó élménnyel közelítsek az olimpia felé.

Érzi még ugyanazt az örömöt, mint mikor elkezdte a sportolást?

A hazai válogató első helyének nagyon tudtam örülni tavaly. A nemzetközi versenyen, különösen a vb-n hiányzott az eufória a győzelmeim után. Inkább amolyan megnyugvás volt. Ahogy célba értem, az volt az első gondolatom, hogy rendben van, megcsináltam, túl vagyunk rajta, de most már menjünk haza Zorához, mert vár engem. Ha nem nyertem volna, az persze piszkálta volna a csőrömet. Mert oké, rendben, mehetek a családhoz, anyuka lehetek, de nincs meg az arany, azt más vihette haza.

És az öröm?

Nem akartam megkerülni a választ, nem jellemző rám. Hullámzóak az érzéseim. Néha nehéz. De ez is változik. Nehéz volt az idei télen egy-két időszakon átevickélni, de ebben ez az új környezetben, Dél-Afrikában minden feloldódott.
Nem mondom, hogy minden napomat úgy kezdem, mint egy terminátor.
Mert valamikor nehéz felkelni, elfáradok én is. Ha viszont kipihenem magam, és tiszta fejjel végiggondolom, hogy ebben vagyok tehetséges, és van mit keresnem még a világban, akkor persze hogy szeretném megmutatni, ahányszor csak tudom.

Láttam itt mosolyogni itt az egyik edzés után, ahogy kiszedte a hajóját, ahogy utána gondosan törölgette. Lehet, hogy annak örült, hogy vége volt az aznapi penzumnak, de inkább úgy tűnt, hogy tényleg élvezte.

Van olyan edzés, hogy egy hétig nem szeretnék kajakozásra gondolni. Akkor viszont jön egy finom ebéd után, egy kis pihenő, és minden megváltozik.

Otthon folyamatos beszédtéma a kajak?

Ha akarnánk, sem tudjuk kikerülni, bármennyire szeretnénk. Ha össze kell szorítani a fogaimat egy edzésen, azt észreveszi a férjem délután is, amikor már együtt a család. Ettől még igyekszünk kiiktatni, amennyire csak lehet.

Amikor az ön egyedi stílusáról beszélünk, azt szokták mondani, hogy törzsből evez. Hogy lehet hétköznapivá tenni ezt a jellegzetes stílust?

Nem könnyű feladat. Sokan törzsből eveznek, hogy én jobban használom a törzsem, az adottság is, de jó alapokat is kaptam. De hozzáteszem gyorsan, nekem se megy könnyen mindegyik edzésen.
Nem mondom, hogy kiabálnak velem, de erőteljesen a tudtomra adja Bécó, hogy mit kellene csinálnom.
Van, hogy nem annyira dinamikus az evezésem, amennyire ő szeretné. Gyerekkorom óta ezt csinálom, de mindig lehet finomítani és technikázni. Kell is.

Mindkét modellt kipróbálta, lett olimpiai bajnok úgy is, hogy csoportban készült, ahol a falkaszellem összes pozitív hatása érződött, és lett úgy is, hogy az edzője csak önre figyelt. Melyik tetszik jobban?

Most már egyértelműen a jelenlegi felállás. Az elején féltem egy kicsit. Fazekas Kriszta is egy per egyben készül a férjével, most Szabó Gabi Tóth Lászlóval, nem annyira ritka ez. Számomra a férjem a legjobb edző. Azt gondolom, hogy mással is sikeres lenne, nem csak velem.

Csatlakozhatna valaki önökhöz?

Megbeszélnénk, és tisztáznánk, milyen érvek, valamint ellenérvek vannak. Nem utasítanám el azonnal, ez biztos.

Mióta a férje Somogyi Béla? Lemaradtunk valamiről?


Márciusban ünnepeltük, hogy 14 éve vagyunk együtt. 2017 tavaszán hivatalosan is összeházasodtunk. Addig kevesebb volt az időnk, amikor kiszabadultunk az olimpia után, rögtön bepótoltuk, és már úgy született meg Zora, hogy férjhez mentem.


Melyik volt a legboldogabb éve?

Rio a tavalyi felett van, vagyis 2016. Akkor nem egy pillanatra, hanem hosszabb távon nem érdekelt, hogy mi lesz jövőre, azokat a sikereket át tudtam sokkal jobban élni. Le tudtunk nyugodni, nem a kajak volt az első.
Tavaly máshogy jöttem le a vízről. Megnyugvással, de azzal a távlati tudattal, hogy az olimpia előtt lesz még egy vb, ahol szintén jól szeretnék menni.

Ötszörös olimpiai bajnok, mit jelent önnek? Tudom, hogy nem szokta olvasgatni az újságokat, nem szokta böngészni a statisztikákat. Be szokott villanni ez a kivételes teljesítmény?

Be szokott villanni, és jó érzés, nem árulok el ezzel nagy titkot. Remélem, nem ciki ezt bevallani. Nem mondom, hogy egyre gyakrabban, de olykor találkozom ezzel az adattal. Nem napi téma, nincs a névjegykártyámon, hogy mit értem el eddig, még csak öt karika sem.

Ön a harmadik magyar nő, akinek sikerült ez a bravúr.

Jó érzés ott lenni egy olyan társaságban, ahol
Keleti Ágnes és Egerszegi Krisztina van. Gyerekként is felnéztem rájuk, nem változott ez az érzés, és akárhogy is alakul a pályám, felnézek rájuk ma is.
Nem azért kezdtem el sportolni, hogy akár csak egy aranyam is legyen. Olykor azt érzem a parton, hogy ugyanaz a kislány vagyok, aki elkezdett kajakozni a KSI-ben, bár az is be szokott villanni egy-egy képre, mennyi minden történt azóta. Az ősszel jött hozzánk egy autogramgyűjtő. Eszméletlen mennyiségű köteget hozott, amiket aláírtam. Akkor volt szerencsém egy olyan lapot aláírni, amin a mi hármunk arcképe volt. Azt sem tudtam, hogy van ilyen. Megérintett a pillanat. Kevésszer éreztem olyan bizsergést. Csináltam róla magamnak is egy fotót.

Szeretne kikerülni ebből a társaságból?

Mint sportoló csak célok vannak előttem, és valahogy mindig olimpiai ciklusban gondolkodunk. Lehet, hogy tudok még nyerni, attól viszont a Keleti és Egerszegi iránti tiszteletem nem változik.

A német Birgit Fischer nyolc olimpiai arannyal fejezte be. Mennyire reális cél, hogy őt behozza?

Célokat könnyű kitűzni. Kimondani is könnyű, hiszen ezek csak szavak. Vannak 10 éves kislányok, akik egy álommal mennek a vízitelepre, olimpiai bajnokok szeretnének lenni. Én nem így mentem le. Ezért is furcsa kimondani, hogy milyen hátborzongató távlatok vannak még, Furcsa, hogy Fischerről beszélünk, aki egy legenda. Végiggondoltam már, hogy utolérhetem. Előtte azonban még a hat a cél, és még utána is ott van Gerevich Aladár héttel.
Ám mindezek előtt van még, hogy először is edzeni kell, később ráérünk büszkének lenni.

Mekkora szava van a négyeshajónál vagy a párosban? Vezérnek tekintik?

Szeretném azt hinni, hogy csak egy vagyok a négyből. Ám amikor az edzők megkérdezik, na, hogy éreztétek a pályát, akkor először rám néznek.
Lehet, hogy ez logikus, de én is csak egy fogaskerék vagyok.
Ha elsőnek én is beszélek, mindenki másnak is el kell mondania az érzéseit, a véleményét, nemcsak egy főnöknek tekintett valakinek, mert mindig az a jó, ha négy ember mondja el a meglátásait, mert csak együtt juthatunk valamire. Nem olyan nehéz négyest evezni, alkalmazkodni, eleve gyorsabb a víz a második beülőben, az én dinamikám, a lassúbb, de erőteljesebb mozgásom ott érvényesül a legjobban. Le is tudom követni a többiek mozgását. Én is azért teperek, hogy bekerüljek a négyesbe. Egy hajóban evezünk, hogy mást ne mondjak (nevet).
A szegedi vb-re készülő kajak-kenusok közül az első részben Kárász Annát mutattuk be.

(Borítókép: Huszti István / Index)
"
849,sport,"Nagy küzdelemben a budapesti asztalitenisz-világbajnokság negyeddöntőjébe jutott a Madarász Dóra, Pergel Szandra női páros. Póta Georgináék kiestek. A férfiaknál az Ecseki Nándor, Szudi Ádám duó is bejutott a legjobb 16-ba. 
A 13. kiemelt Madarászék francia ellenfelet kaptak a 16 közé jutásért. Pauline Chasselin, Laura Gasnier jól kezdett, 3-1-re elhúzott, és az ötödik szettben, amelyben le is zárhatták volna a meccset, is 5-1-re vezettek. Innen tudott fordítani a magyar páros.
„A halál torkából hoztuk vissza ezt a mérkőzést"" – mondta Pergel Szandra az MTI-nek. „Amikor nagyon vezettek, minden mindegy alapon lelazultunk, ráadásul megláttuk a túloldalon az életnagyságú kabalafigurát, Pongit, ettől jó lett a kedvünk, és sikerült fordítanunk. Ma egyesben és párosban is megvertem Pauline Chasselint, biztosan nem én vagyok a kedvenc ellenfele.""
A Madarász, Pergel duóra a szerdai nyolcaddöntőben a második helyen kiemelt kínai Szun Jing-sa, Vang Man-jü páros vár.
Madarász egyesben is továbjutott, már a legjobb 32-ben van. A holland Li Jiét verte meg 4-3-ra. Megint nagyot kellett küzdenie, mert 3-1-re Li Jie vezetett. A hetedik szettet már Madarász uralta, 8-0-ra is vezetett, és onnan már behúzta a győzelmet. 
„Ha csütörtökön, amikor megsérült a combom, valaki azt mondja, hogy ma párosban és egyesben is, ráadásul egy ilyen erős rivális ellen 1-3-ról fordítok, biztosan nem hiszem e. Hogy mi adott erőt 1-3-as állásnál? Talán az, hogy korábban, egy asztallal arrébb párosban is sikerült. Ismertem Li Jiét, vertem is már meg és nagyon örülök, hogy ez most is sikerült. Elárulhatom, hogy amikor a döntő szettben 8-0-ra vezettem, nagyon remegtem, de a közönség segítéségével sikerült megszereznem a még szükséges pontokat"" – mondta Madarász.
Póta Georgina svéd párjával, Matilda Ekholmmal próbált meg a negyeddöntőbe jutni, de nem volt sok esélyük, a holland Li Jie és a lengyel Li Qian 4-1-re győzött ellenük. 
„Matilda nem nagyon érzi az egyik ellenfelünket, ezért csak az egyik oldalra játszhattam tenyerest, ez eléggé bekorlátozta a játékunkat. Szorosak voltak a szettek, a 4-1 ellenére úgy érzem, akár mi is nyerhettünk volna. Matilda panaszkodott arra, hogy sűrű a programja, nem túl versenyzőbarát a lebonyolítás"" – nyilatkozott Póta.
A férfiaknál az Ecseki, Szudi duó egy brazil párost 4-1-re legyőzve jutott a legjobb tizenhat közé. 

Eredmények, főtábla:

női páros, 2. forduló (a 16 közé jutásért):
férfi páros, 2. forduló (a 16 közé jutásért):
férfi egyes, 1. forduló (a 64 közé jutásért):
női egyes, 1. forduló (a 64 közé jutásért):"
850,sport,"Vadnai Jonatán nyerte a Genovában rendezett vitorlázó világkupaversenyt a Laser Standard osztályban.
Az éremfutam nem kezdődött a legjobban Vadnai Jonatán számára, már az elején büntetést kapott, amivel a mezőny végére esett vissza. Innen kezdte meg a felzárkózást, és végül az ötödik helyen ért célba, ezzel megelőzte a versenyben addig vezető, világbajnok és olimpiai ezüstérmes, ciprusi Pavlosz Kontideszt.
A 21 éves vitorlázónak ez a győzelem pályafutása eddig legnagyobb sikere. Az éremversenyt bátyja, Vadnai Benjamin nyerte meg, aki így az összetett kilencedik helyén végzett a 111 fős mezőnyben."
851,sport,"A tajvani Kuo Hszeng-csun (Kuo Hsing-chun) három világrekordot állított fel a súlyemelő Ázsia-bajnokság női 59 kilogrammos súlycsoportjában. Természetesen ezzel három aranyat is begyűjtött.
Kuo tavaly világbajnokságot nyert súlycsoportjában, szakításban és összetettben is győzött. Karrierje során a keddi rekordjaival együtt már kilencszer javított világcsúcsot. 
A tajvani emelő szakításban és lökésben is egy-egy kilóval teljesített többel a korábbi rekordon, 106 illetve 137 kilóval zárt. A két fogásnemből természetesen összetett világcsúcsot is emelt a kínai Ningpóban. A 243 kilós összteljesítménye viszont már hat kilóval jobb korábbi saját rekordjánál.
Kuo harmadszor tarolt az Ázsia-bajnokságon, 2013-ban és 2017-ben is három-három aranyat szerzett. "
852,sport,"A kedden 70. születésnapját ünneplő Gedó György olimpiai aranyérmes ökölvívót köszöntötték egykori sporttársak, edzők és sportvezetők a Magyar Olimpiai Bajnokok Klubja és a Nagy Béla Hagyományőrző Egyesület szervezésében, írja az MTI.
Gedó 1972-ben Münchenben lett olimpiai bajnok, 1969-ben és 1971-ben Európa-bajnokságot nyert. 
Filmfelvételek idézték fel az ünnepelt pályafutásának emlékezetes pillanatait, benne az Európa-bajnoki sikerekkel, majd Kulcsár Krisztián, a Magyar Olimpiai Bizottság elnöke arról beszélt, hogy kevés olyan magyar olimpiai bajnok van, aki nemcsak az élet napfényes oldalát, hanem annak árnyékos részét is megtapasztalta.
„Örülök, hogy a nehézségek után most itt vagy velünk egészségesen"" - mondta.
A Magyar Ökölvívó Szövetség nevében Erdei Zsolt elnök életműdíjjal tüntette ki Gedót.
Az olimpiai bajnok egykori klubja, a Vasas SC képviseletében Raduly József, az egyesület örökös tiszteletbeli elnöke szólt az ünnepelthez, majd Kincses Ferenc, az ökölvívó szövetség egykori főtitkára kiemelte, hogy Gedó György az egyedüli magyar ökölvívó, aki négy olimpián szerepelt.
Az ünnepelt elárulta: nem volt könnyű megélnie ezt a 70 évet, aminek volt szép és keserű része, de mégis ""így volt jó"", mert volt benne minden.
„Pályafutásom során az igényességre törekedtem, a tanítványaimnak is ezt adtam tovább. Mindig visszautasítottam a bunyós elnevezést, mi ökölvívók vagyunk. Az ökölvívás technikai sport, az idegek és izmok játéka"" – mondta Gedó, aki hozzátette, sportága nagy értéke az integráció."
853,sport,"Vizsgálat jöhet a Premier League-ben a hétfő esti Chelsea-Burnley-n történtek után, a hazaiak edzője ugyanis állítja, az ellenfél stábjából ""szaros olasz""-nak nevezték őt.
Az ESPN cikkéből nem derül ki, ki vagy kik szidalmazhatták így az olasz Chelsea-trénert, Maurizio Sarrit, de az biztos, hogy a meccs végén balhé tört ki. A pályán a játékvezető még le tudta csillapítani a dulakodó játékosokat, illetve elküldte a kispadtól Sarrit, a lefújás után viszont folytatódott a lökdösődés.
Az öltözőlejárónál a Burnley és a Chelsea kapusedzője veszett össze, illetve a Chelsea-futballista Antonio Rudiger, aki civilben volt, mert sérülés miatt nem is nevezték a meccsre. Az egészet az robbanthatta ki, hogy Sarrit a fent idézett összetétellel illették.
Sikerült megfékezni az indulatokat, de Sarri kihagyta a kötelező sajtótájékoztatót, másodedzőjét, Gianfranco Zolát küldte maga helyett, aki elmondta, panaszt tesznek a futballszövetségnek.
A meccs 2-2 lett, ami remek eredmény a Burnley-nek, nem jó viszont a Chelsea-nek, ráadásul már az első félidő hajrája előtt ennyi volt az állás, és a vendégek onnan leginkább arra figyeltek, hogy ezt megtartsák. Húzták az időt, az ötperces hosszabbításban pedig végképp arra mentek, hogy álljon a játék, a hazaiak meg amatőr módon bedőltek ennek: négy perc elment rendezkedéssel, utána a bíró plusz egy percet tett rá.
A Chelsea a Bajnokok Ligájáért küzd a Tottenhammel, az Arsenallal és a Manchester Uniteddel, az iksz miatt az első kettőnél rosszabb helyzetben van, és utóbbival szemben is leginkább csak jobb gólkülönbsége jelenthet némi előnyt.

a
"
854,sport,"Babos Tímea bejutott a legjobb 16 közé a 250 ezer dollár (71 millió forint) összdíjazású isztambuli salakpályás női tenisztornán. A magyar játékos hétfőn, a selejtező második fordulójában feladta mérkőzését, de szerencsés vesztesként felkerült a főtáblára, és kedden két szettben, 1 óra 43 perces meccsen legyőzte a szerb Ivana Jorovicot.

 


A 25 éves Babos - aki párosban első kiemelt a francia Kristina Mladenovic oldalán - a nyolcaddöntőben a görög Maria Szakkari és az orosz Veronika Kugyermetova összecsapásának győztesével találkozik.

Babos egyesben iden negyedszer tudott nyerni, március 19-e óta először. 2019-ben a 14. meccsét játszotta, tízszer kikapott és a január 61. helyről a 142-re esett vissza. Ez a siker most azt jelenti, hogy tíz helyet biztosan javítani fog."
855,sport,"
A hat magyar közül kettő – a kiemelt Madarász Dóra és Pergel Szandra – vette sikerrel az első fordulót női egyesben a budapesti asztalitenisz-világbajnokság keddi játéknapján. A 27.-ként rangsorolt Póta Georgina meglepetésre kiesett, és a selejtezőből indult Bálint Bernadett, Hartbrich Leonie és Fehér Orsolya sem jutott a legjobb 64 közé.

A hazai játékosok közül először a világranglistán 62. Pergel lépett asztalhoz, ellenfele a francia Pauline Chasselin (111.) volt. Csak az első és a negyedik szett alakult szorosan, de összességében a Budaörs 30 éves játékosa irányított. A 47. helyre rangsorolt Pergel következő ellenfele – kedden este – a 18.-ként kiemelt japán Kato Miju lesz.
Madarász (70.) is sima győzelemmel rajtolt egyesben, a védekező stílusú görög Aikaterini Toliu (127.) nem sok ellenállást tanúsított a találkozón, mindössze húsz pontot gyűjtött. A magyar játékos később elárulta, csütörtök óta sérüléssel bajlódik, meghúzódott a combja. A következő körben is egy védekező stílusú asztaliteniszező, a kínai származású, csapatban négyszeres Európa-bajnok holland Li Jie (27.) vár rá, aki a papírformának megfelelően négy játszmában verte Bálint Bernadettet.
Bálinthoz hasonlóan búcsúzott a másik két, selejtezőből főtáblára jutott magyar is: Fehér Orsolya (224.) a cseh Dana Cechovától (75.) kapott ki négy szettben, Hartbrich Leonie (222.) pedig a hetedik helyen kiemelt tajvani Cseng I-csingtől (8.) hatban, de nagy szó, hogy két játszmát is el tudott venni a top 10-es riválistól, és egyáltalán nem játszott alárendelt szerepet a mérkőzésen. Ezzel Bálint, Fehér és Hartbrich számára is véget ért a vb.
A legelőkelőbben rangsorolt magyar játékos, a 27. helyen kiemelt Póta Georgina (32.) egy ázsiai riválist kapott, s a G pavilon centerasztalán alaposan megszenvedett a selejtezőből érkezett tajvani Liu Hszing-jinnel (183.). Nem volt válasza az ellenfél hatékony és pontos játékára, így hamar kétszettes hátrányba került. A harmadikban ugyan Bátorfi Zoltán szövetségi kapitány időkérése után vezetett 7-5-re, de Liu innen is fordított, és a 34 éves Póta a 0-3-as állással kilátástalan helyzetbe került. A korábbiaknál agresszívebb játékkal és a közönség biztatásával ugyan még sikerült 3-2-re szépítenie, de végül hat játszmában alulmaradt, így egyesben búcsúzott.
Főtábla
Női egyes, 1. forduló (a 64 közé jutásért):
Liu Hszing-jin (tajvani)–Póta Georgina (27.) 4-2 (12, 7, 8, -8, -6, 7)
Pergel Szandra (47.)–Pauline Chasselin (francia) 4-0 (10, 6, 8, 12)
Madarász Dóra (53.)–Aikaterini Toliu (görög) 4-0 (4, 1, 9, 6)
Cseng I-csing (tajvani, 7.)–Hartbrich Leonie 4-2 (7, -7, 6, -9, 7, 7)
Li Jie (holland, 22.)–Bálint Bernadett 4-0 (11, 5, 10, 1)
Dana Cechova (cseh, 57.)–Fehér Orsolya 4-0 (9, 9, 8, 9)
Később:
Férfi egyes, 1. forduló (a 64 közé jutásért):
Ecseki Nándor–Csüang Csi-jüan (tajvani, 19.) 14.10
Szudi Ádám–Mattias Falck (svéd, 16.) 15.00
Majoros Bence–Pavel Sirucek (cseh, 53.) 15.50
Lakatos Tamás–Patrick Franziska (német, 17.) 15.50
Női páros, 2. forduló (a 16 közé jutásért):
Póta Georgina, Matilda Ekholm (magyar, svéd, 10.)–Li Jie, Li Qian (holland, lengyel, 24.) 16.40
Madarász Dóra, Pergel Szandra (13.)–Pauline Chasselin, Laura Gasnier (francia, 28.) 16.40
Férfi páros, 2. forduló (a 16 közé jutásért):
Ecseki Nándor, Szudi Ádám (5.)– Eric Jouti, Gustavo Tsuboi (brazil, 17.) 17.25
Női egyes, 2. forduló (a 32 közé jutásért), 18.10:
Pergel Szandra (47.)–Kato Miju (japán, 18.)"
856,sport,"
Bombameglepetéssel kezdődött a Sheffieldben zajló sznúker-világbajnokság. A sportág egyik legnagyobb alakja, az ötszörös világbajnok Ronnie O’Sullivan 10-8-ra kapott ki a vb-k történetének első amatőr versenyzőjétől, James Cahilltől.

5-4-re vezetett Cahillnak, majd a második kiemelt O'Sullivan 8-8-nál érte utol ellenfelét, aki viszont behúzta az utolsó frame-eket.
O’Sullivanen a meccs közben az látszott, hogy fáradt, a torna előtt álmatlanságra panaszkodott. Kiesése abszolút váratlan, bár karrierjéhez hozzátartoznak az efféle teljes összeomlások ugyanúgy, ahogy a legnagyobb sikerek.
Egy napja még arról beszélt, ő lehet a sznúker Messije, illetve hogy minden nagy versenyen feltűnhet valaki. Valószínűleg nem a 23 éves James Cahillre gondolt, aki az első amatőr a világbajnokságok történetében, akinek sikerült kvalifikálnia a tornára.
Cahill volt már profi, de 2017-ben visszaesett amatőrnek. O'Sullivan legyőzésével kerül vissza a profik közé. A világbajnokverés kezd a specialitásává válni, múlt év végén a háromszoros vb-első Mark Selbyt lepte meg.
Cahill anyai ágon a hétszeres sznúker-világbajnok Stephen Hendry unokaöccse."
857,sport,"Háromra bővült a magyar indulók száma a WTCR, vagyis a túraautó-világkupa hungaroringi hétvégéjén, a két gyári támogatással versenyző pilóta, Michelisz Norbert (Hyundai) és Tassi Attila (Honda) mellett ott lesz ugyanis a rajtrácson a Zengő Motorsport 23 éves felfedezettje, Tenke Tamás is. Tenke a TCR közel-keleti bajnokságában már kipróbált Cupra Leónnal áll rajthoz szabadkártyás versenyzőként.
„Nagy megtiszteltetés és hihetetlen lehetőség ez a számomra. Sokat kell még tanulnom, úgyhogy nem bocsátkoznék jóslásokba. A cél az, hogy a szabadedzéseken és időmérőkön a lehető legtöbb kört tegyem meg, és aztán mindhárom versenyen eljussak a célig, ezzel már elégedett lennék” – mondta a többszörös szimulátoros bajnok. Tenke számára ez inkább tanulási lehetőség lesz, valószínűleg nem szól majd bele érdemben a versenyekbe.
Szabadkártyás indulóként Tenke nem szerezhet majd pontokat, és a normál büntetősúly-kiosztás mellett további 20 kiló plusz terhet kell majd cipelnie autójában.
Tenke ugyan szerepel a Hungaroringen a WTCR-rel együtt rendezett TCR Európa-kupa egész éves nevezési listáján is, de a WTCR-szereplés miatt beáldozza az Európa-kupa első fordulóját, és az április 26-28-i versenyhétvégén csak a világkupára koncentrál majd. A hét hétvégéből álló Európa-kupába csak a második, hockenheimi fordulóban csatlakozik be május 24-26-án."
858,sport,"""Felső polcos futballista"" - így írta le Marko Grujicot edzője, Dárdai Pál az Indexnek adott interjújában pár hónapja. A középpályást a nyáron vinné az Atletico Madrid, az ESPN azt is tudja, a Liverpool 45 millió eurót kér érte.
A szerbet 2016 nyarán 5,5 millió euróért igazolta le a Pool a Crvena Zvezdától, de alig játszatta, múlt tavasszal a Cardiffnak adta kölcsön az angol másodosztályba, erre a szezonra pedig Dárdai Herthájának.
Az értesülések szerint az atleticós Rodrit 70 millió euróért kivásárolná a Manchester City, Diego Simeone edző pedig Grujiccsal pótolná.
A Herthában a Bundesligában 19 meccsen 4 gólja és egy asszisztja van a 23 évesnek, aki Dárdai szerint ""20 éve a klub legjobb középpályása"". Jól is érzi magát Berlinben, korábban azt nyilatkozta, Liverpoolba nincs sok kedve visszamenni, de az Atleticóhoz valószínűleg szívesen csatlakozna.
Grujic nyolcszor játszott a szerb válogatottban, kint volt a tavalyi világbajnokságon is, de nem lépett pályára. A 190 centis, kifejezetten ügyes, és jól is védekező játékost hazájában leginkább a manunitedes Nemanja Matic utódjaként emlegetik."
859,sport,"A szombati bajnokin a Hoffenheimben gólt szerző Szalai Ádám lett az első magyar futballista, aki 50 gólig jutott a Bundesligában. A magyar válogatott csatára a Hoffenheimben már 22 gólnál jár, korábban a Mainzban 21, a Schalkéban 7 gólig jutott, a Hannoverben fél év alatt nem talált be.
Szalai mögött a Mol Vidi jelenlegi játékosa, Huszti Szabolcs áll. A középpályás a 2006/07-es idénytől szerepelt a Hannoverben, majd a Frankfurtban. Hannoverben összesen öt idényt húzott le, négyéves zenites kitérővel. Kétszer is eljutott tíz gólig egy szezonban, 37-szer talált be, az Eintrachtban volt még két gólja.
A 31 éves Szalai 2010 óta szerepel a Bundesligában, a harmadik helyezett Lisztes Krisztián tíz és fél szezont húzott le, a Werder Bremennel bajnokságot is nyert. Szalai olyan játékosokat előz még a listán, mint Dárdai Pál, vagy Détári Lajos, illetve az egykori Ferencváros-futballista Varga Zoltán.
Szalai e remek teljestménytől függetlenül sem biztos, hogy Hoffenheimben marad. A jövőjével kapcsolatban a Sport tv-nek nyilatkozott:
 „A jövőmmel kapcsolatban jelen pillanatban még nem tudok semmi biztosat mondani, pár hétbe még beletelik majd, amíg biztos választ tudok arra adni, hol fogom folytatni. Azt, hogy mi van a szerződésben, csak én tudom és a Hoffenheim, úgyhogy erre most nem kívánok reagálni. Biztos vagyok benne, hogy pár héten belül ez tisztázódni fog, és akkor”
„Minden profi játékos szeretne a Premier League-ben játszani, azonban a karrierem úgy alakult, hogy ennyi ideje itt vagyok a Bundesligában, ezért az elsődleges célom az lesz, hogy maradni tudjak a Bundesligában. Ha pedig ez nem történik meg, akkor megnézzük, milyen lehetőségeink vannak.”

A legtöbb magyar Bundesliga-gólt jegyző játékosok
"
860,sport,"Nem lehet ott az angol válogatott Nemzetek Ligája-elődöntőjében és a Chelsea hátralévő bajnoki, illetve Európa Liga-meccseit is kénytelen kihagyni Callum Hudson-Odoi. A londoni csapat fiatal tehetsége a Burnley elleni 2-2-es meccsen szenvedett Achillesz-sérülést. 
A csehek, illetve Montenegró ellen is kiváló teljesítményt nyújtó csatár a közösségi oldalán írta, hogy elszakadhatott az Achillesze, de keményen fog dolgozni, hogy a következő szezonban már egészségesen térjen vissza.
Nem véletlenül beszél az új szezonról, az Achillesz a térdszalag mellett a legproblémásabb sérülés. Bonyolult, műteni kell, és lassan gyógyul, David Beckham például emiatt hagyta ki a 2010-es világbajnokságot.
A Chelsea március végén közölte, az idén semmiképpen nem adják el az óriási tehetségként számon tartott futballistát, akit 2020 nyaráig köt szerződés a klubhoz. A Bayern München már a téli átigazolási szezonban jelezte, hogy meg akarja szerezni Hudson-Odoit, de a németek érdeklődését az angol egyesület visszautasította. A játékos ugyanakkor sajtóinformációk szerint már télen azt kérte, engedjék el.
Really gutted to end my season with an Ruptured Achilles, gotta work hard and try and come back stronger for next season!!!😢🙏🏾❤️ pic.twitter.com/PXC53WszdH
A 18 éves szélső a Premier League-ben eddig 10 meccsen lépett pályára, gólja még nincs. Az Európa Ligában viszont kiválóan szerepelt, öt meccsen 4 gól és két gólpassz a mérlege. Gareth Southgate kapitány március 22-én adott neki először lehetőséget, két Eb-selejtezőn játszott.
A Chesea utolsó három bajnokiján harcban lesz a BL-indulásért, egyelőre negyedikek, az utolsó BL-es helyen állnak, de az Arsenal a ManUnited a sarkukban van. Az EL-ben elődöntőt játszanak a Frankfurttal, valójában ott is a BL-ért mennek, mert a kupa győztese indulhat a Bajnokok Ligájában."
861,sport,"Az ausztrál élvonalban szereplő Brisbane Roar labdarúgócsapatának vezetőedzője lesz a következő idénytől Robbie Fowler, aki játékosként több mint 350 mérkőzésen szerepelt az FC Liverpoolban. A 26-szoros angol válogatott támadónak ez az első vezetőedzői állása, és a klub bejelentése szerint két évre írt alá Brisbane-ben.
A 44 éves Fowler Thaiföldön, a Muangthong Unitednél játékos-edzőként futballozott utoljára, majd 2012-ben visszavonult, és azóta a Liverpool akadémiáján dolgozott szakvezetőként.
""Csak azért, mert nincs túl nagy tapasztalatom, még nem biztos, hogy nem tudok jó munkát végezni"" - nyilatkozott Fowler kedden. ""Jöhetne ide Jürgen Klopp vagy Josep Guardiola, a név önmagában nem garantálja, hogy a csapat jobb eredményeket ér el. Játékosként szép pályafutás van mögöttem, ez most az edzői karrierem első lépése.""
Fowler 2009 és 2011 között futballozott az ausztrál élvonalban, és a North Queensland Fury, valamint a Perth Glory csapatának is ő volt a legeredményesebb játékosa az aktuális bajnoki idényben."
862,sport,"
Vasárnap a Real Madrid a francia Karim Benzema mesterhármasával győzte le az Athletic Bilbaót. Ezzel a csatárnak 21 gólja van a bajnokságban, de a kupákban és egyéb meccseken már szezonbeli 30-nál tart, és erre a 2011–2012-es idény óta, amikor még José Mourinhóval dolgozott együtt, nem volt példa.

A francia még egy ennél sokkal régebbi Real-rekordot is átírt:
ő szerezte csapata legutóbbi nyolc gólját,
            
erre korábban senki sem volt képes. Puskás Ferenc, az Aranycsapat és a Real Madrid legendás csatára az 1961–1962-es idényben hét Real-gólig jutott úgy, hogy közben bárki más betalált volna a csapatból.
Benzema a Huesca ellen 2-2 után szerezte a győztes gólt, a Valencia elleni 1-2, majd az Eibar elleni két gól következett, aztán a Leganésszel játszott 1-1 egyetlen madridi gólja, végül a Bilbao elleni mesterhármas - így jön össze a 8 találat.
A klub történetének legendás gólrekorderei, a két leggólerősebb, Cristiano Ronaldo és Raúl sem voltak képesek ehhez fogható sorozatra, sem a klub legnagyobb legendájának tartott Alfredo Di Stéfano.
Hétvégi mesterhármasával Benzema már a hatodik helyen áll a klubtörténet legjobb góllövőinek listáján, ami így fest:"
863,sport,"
A Milwaukee Bucks sorozatban negyedszer is nyert a Detroit Pistons ellen, így söpréssel jutott az NBA főcsoport-elődöntőjébe, ahol az első akadályt szintén hibátlanul vevő Boston Celtics lesz majd az ellenfele.

A Milwaukee a négy meccsen összesen 95 pontot vert rá a Detroitra, ami majdnem NBA-rekord. Csak a 2009–2010-es Orlando jobb ennél, ami 101 pontos különbséggel söpörte ki az Atlantát kilenc évvel ezelőtt.
A Bucks legjobbja megint a csapat görög sztárja, Giannis Antetokounmpo volt, aki karriercsúcsot jelentő 41 ponttal, valamint 9 lepattanóval és 4 blokkal zárt. A kosarast képtelenek voltak tartani, az egyik pontját ilyen zseniális akció végén szerezte.
HOW DID THAT GO IN GIANNIS?!? 😲😲📺: @NBAonTNT pic.twitter.com/cHEQq0DSXq
A Detroit Pistons 2008 óta sorozatban 14. playoffmeccsét veszítette el, ami viszont negatív NBA-rekordnak számít. A játéknap másik meccsén a Utah Jazz szépíteni tudott a Houston ellen.

Eredmények, főcsoport-negyeddöntők

Keleti főcsoport:
A párharc végeredménye: 4-0 a Milwaukee javára.
Nyugati főcsoport:
Az állás: 3-1 a Houston javára.
A párharc az egyik csapat negyedik győzelméig tart."
864,sport,"Ha a kapott pofon után az illető folytatni tudja, akkor válaszol, és ez így megy egészen addig, amíg valaki fel nem adja küzdelmet. Nincsenek súlycsoportok, korosztályos elkülönítés, csak egy-egy kar és egy-egy tenyér. A győztes, aki minden pofon után állva marad, 30 ezer rubellel, mintegy 130 ezer forinttal, és természetesen a világ minden dicsőségével lesz gazdagabb.
A március végi tornáról készült videót a Vice kanadai kiadása tette világszerte népszerűvé, teljes joggal: már a videó első képkockái azonnal berántják a nézőt.
A fehér, asztalszerű pult két oldalán a későbbi hősünket, Vaszilij „Pelmen” Kamockij – beceneve nagyjából Gombócot jelent, de aki ismeri az orosz töltött tésztaételt, a pelmenyit, jobban el tudja képzelni, miről is van szó –, illetve már az első ránézésre is túl nagy önbizalommal kiálló kihívóját láthatjuk. Kamockij félelmet ébresztő 168 kilóval mérlegelt a torna előtt, teste két oldalán pedig a súlyához illó farönkök lógnak karokként. Nem mintha sokat számítana, de ő kezdheti a menetet – az ellenfél, sorsába beletörődve hátra teszi a kezeit, majd kicsit mintha előre is tolná az állkapcsát, majd becsukott szemmel várja végzetét.
Az pedig jön is, Kamockij pokoli erejű csapása nem sima győzelmet hoz, a zöld kabátos illető szó szerint hanyatt vágódik, úgy kell megfogni. Bár még feláll, és mutatja, hogy szívesen visszavágna, a bírók jelzik, hogy nincs olyan állapotban, és Kamockij simán megy tovább a következő körbe, miközben a kiesett fél egy kis repülősós kezelés közben próbál érvelni a reménytelen folytatás mellett.
A gyors kezdés meghozta Kamockij kedvét, a következő körre már félmeztelenül áll ki a ránézésre harmadakkora ellenfelével szemben. Ő három kört is bír, de látszik, hogy Nudli meg sem akarja erőltetni magát, pár kisebb ütéssel, pontozással lépteti csak le ellenfelét.
Felesleges fokozni, nagyjából minden kör hasonló eredménnyel váltakozik, a végén pedig úgyis a Trónok Harca Hegyének orosz megfelelője nyer – igaz, a döntőt (legalábbis a döntőnek kinéző összecsapást) érdemes kiemelni, ahol Kamockij a tétnek megfelelő komolysággal állt oda. Már elsőre akkora pofonnal válaszolt az idősebb, pólóinges férfi csapására, amitől kisebb meteoritok is kitértek volna a pályájukról, ám a férfi csodával határos módon odaállt egy második körre is, ahol már nem volt kegyelem – a második pofontól látszólag egy pillanatra eszméletét is veszti a fehér pólós férfi, akit kis híján egy másik dimenzióból kell visszarángatni.
Pelmen persze csak egy a sok helyi hős közül – a pofonbajnokság viszonylag elterjedt Oroszországban, 2018-ban például a moszkvai Szaricsev Erő Expón némileg kisebb fődíjért, 25 ezer rubelért (110 ezer forint) indulhattak a legkeményebbek. Ezt pedig szó szerint is kell érteni, a Unilad akkori cikke alapján ugyanis egy-egy pofon – bár ezt Pelmen parasztlengőit elnézve nem akkora meglepetés – a szédülésen felül is komoly kárt tud okozni, elég csak megnézni ennek az indulónak az arcát és nyakát – feltehetően – több forduló után.
A gyorsan jött népszerűségnek köszönhetően a pofonbajnokság szele Magyarországra is elért, június 23-án az I. Magyar Pofozó Bajnokságon félmillió forintot vihet majd haza a Gombóc sikereit megismétlő magyar próbálkozó.

Borító- és címlapkép: Dmitrij Kotov / Facebook
"
865,sport,"A Chelsea 2-2-t játszott a Burnley-vel a Premier League 35. fordulójában. Egy hektikus negyedóra alatt minden fontos megtörtént.


Lőlap:


A Chelsea-nak elvileg nem nagyon szabadna hibáznia, ha Bajnokok Ligáját érő helyet akar magának a bajnokságban, de a 15. helyen álló Burnley elég nehéz helyzetbe hozta. 
A meccs első gólja már a 8. percben megszületett, egy szöglet után Jeff Henderson lőtt a 16-osról hatalmas kapásgólt. 
A Chelsea elég gyorsan válaszolt, a 12. percben Eden Hazard bolondította meg a kapu előtt a Burnley jobboldalát, hiába tömörült a védelem, az alapvonalról visszapasszolt, az üresen érkező Kanté pedig 11 méterről bevágta a labdát.
Két perccel később már a Chelsea-nél volt az előny, ezúttal a jobboldalon vezettek támadást. Higuaín forgatott meg egy védőt a 16-os sarkánál, majd egy kényszerítő után visszakapta a labdát és éles szögből bombázott kapuba, a felső lécről pattant be a lövés. 
A Burnley a 24. percben egyenlített. Egy szabadrúgás-kombináció végén Barnes fejelhetett közelről kapuba miután a Chelsea-védők elrontották a helyezkedést.

A Chelsea háromszor annyit birtokolta a labdát (76 illetve 24 százalék), és háromszor annyit is lőtt kapura (9 és 3 lövés), mint a Burnley, de a vendégcsapat kihúzta a döntetlennel.


 Premier League, 35. forduló: 


  vasárnap játszották:


  szombaton játszották:


Tabella?
"
866,sport,"A Napoli vezetett, majd egy tökéletes gólhelyzetet is elszórakozott, végül 2-1-re kikapott az Atalantától az olasz futballbajnokság 33. fordulójában.

Lőlap?

A bajnoki cím már eldőlt a Serie A-ban, de a második helyért reálisan a Napoli és az Internazionale csatázhat a hátralévő öt fordulóban. A Napoli kilenc ponttal mehetett volna el egy győzelemmel, de Carlo Ancelotti csapata elszalasztotta a lehetőséget.
A Napoli a 28. percben jutott vezetéshez, amikor Dries Mertens érkezett tökéletesen a keresztlabdára egy jobb oldalon végigfutó akció végén. 
A hazai csapat a második félidő elején 2-0-s vezetéshez is hozzájuthatott volna, ha kevésbé elbizakodott Arkadiusz Millik. A Napoli-csatára egy jó kiugratással maga mögött hagyott két védőt, majd a kifutó kapust is átpöckölte. A labda az üres kapu felé tartott, a leálló Millik már ünnepelte volna magát, amikor Andrea Masiello elérte a labdát, és kivágta a gólvonalról. 
Az esetet gólkamerával is visszanézték, ott derült ki, hogy Masiello kicentizte a helyzetet, a labda nagyobbik része már a gólvonalon túl volt. 
Az Atalanta-védő ezzel aztán a meccs hősévé is vált, mert előbb Zapata szépített a 69. percben, majd a 80. percben Pasalic góljával az Atalanta meg is nyerte a meccset.
Az Atalanta ezzel a győzelemmel az ötödik helyre jött föl, 56 pontos, ahogy a negyedik helyen álló AC Milan is.


Serie A, 33. forduló:



tabella
"
867,sport,"Félbeszakították a Wolfsburg–Eintracht Frankfurt-mérkőzést a Bundesligában, mert szurkolók csoki húsvéti tojásokat dobáltak a pályára, alighogy elkezdődött a meccs.
A Kicker.de szerint a dobálással a szurkolók a hétfői meccsnap ellen tiltakoztak.
A játék nagyjából három percig állt, a játékosok, a bírók és a pályamunkások együttes erővel tisztították meg a gyepet, vödörbe gyűjtötték a bedobált tojásokat.

Lőlap:

A meccs 78. percében esett az első gól, De Guzmán révén az Eintracht Frankfurt került előnybe. A Wolfsburg azonban jól hajrázott a 90. percben Brooks egyenlített egy kontra végén.
Az Eintracht a negyedik a bajnokságban, de még nagy csata lehet ezért a helyért, a Wolfsburg kilencedik, meglepetés lenne, ha ennél rosszabb helyen végezne majd, mert elég nagy különbséggel le van szakadva mögötte a többi klub.


 Bundesliga, 30. forduló:



  vasárnap játszották:


szombaton játszották:


Tabella:
"
868,sport,"Ronnie O'Sullivan hatodik világbajnoki címét szerezheti a most zajló tornán, de már az öttel is elégedett, és az eredményességétől függetlenül is a világ legjobb játékosaként tudja meghatározni önmagát, ő a snooker Lionel Messije.
A legtöbb világbajnoki címet, hetet Stephen Hendry szerezte a sportág történetében, de ennek ellenére O'Sullivant tekintik sokan minden idők legjobb snookeresének. Magát az érintettet is megkérdezték, mit gondol erről, és egy futballból hozott hasonlattal válaszolt.
„A rekordjaim önmagukért beszélnek, de az vitatható, hogy Stephen Hendry vagy én magam vagyok minden idők legnagyobbja. Neki hét világbajnoki címe van. Nekem csak öt, de úgy tűnik, hogy minden másban rekorder vagyok. Mintha csodálkoznánk, hogy Lionel Messi azért nem a legnagyobb futballista, mert nem nyert még világbajnokságot. Nehéz mindenkit kielégíteni, de a hét világbajnoki címet kivéve minden rekord az enyém. Stílusosan csináltam, ahol játszottam, agresszíven, támadóan, látványosan tettem"" – mondta O'Sullivan. 
A snookeres elismerte, hogy ezzel a játékstílussal nem mindig egyszerű eredményesnek lenni, de ő elégedett vele. Megjegyezte, minden évben feltűnik valaki, aki nagy formában van, de ő is mindig ott van. Büszke arra, hogy évről évre kiegyensúlyozott teljesítményt nyújt. 
O'Sullivan utoljára 2013-ban szerzett vb-címet, azt mondta, ha valaki nem nyeri a tornát, akkor jobb az elején kiesni, mint például az elődöntő stresszét átélni, a második helyezettre már úgysem emlékszik senki.
Az ötszörös világbajnok szerint idén Neil Robertsonra, Judd Trumpra és Mark Allanre kell figyelni, de Mark Selby és John Higgins is okozhat meglepetést.
O'Sullivan egyelőre nincs könnyű helyzetben, a vb első fordulójában James Cahill 5-4-re vezet ellene. Cahill a vb történetében az első amatőr játékos.

(via Yahoo)
"
869,sport,"Nem lesz címvédés a budapesti tenisztornán, mert a tavalyi év bajnoka, Marco Cecchinato hétfőn betegség miatt visszalépett.
Az olasz versenyzőnek a tavalyi tornagyőzelme volt az egyik áttörést hozó eredménye, a selejtezőből indulva, szerencsés vesztesként nyert Budapesten. Ez volt karrierjének első ATP-tornagyőzelme. A tavaly április közepén még csak világranglista századik teniszező egyre feljebb lépkedett, stabil top 20-as játékossá vált erre a szezonra. 
A német Mathias Bachinger ismételhetné meg Cecchinato sztoriját, ez úttal ő érkezik szerencsés vesztesként a főtáblára. 
A torna másik váratlan búcsúzója, a tavalyi elődöntős Andreas Seppi, akit a selejtezőből érkező Krajinovic ejtett ki.
Eredmények: egyes, 1. forduló (a 16 közé jutásért)  Krajinovic (szerb)-Seppi (olasz) 6:2, 6:7 (3-7), 7:5 Berrettini (olasz)-Kukuskin (kazah, 7.) 6:4, 6:4 Bedene (szlovén)-Tomic (ausztrál) 7:6 (7-5), 6:4"
870,sport,"A Ferrari csapatfőnöke, Mattia Binotto úgy látja, hogy Mick Schumacher nagyon hasonlóan közelíti meg az autóversenyzést, mint hétszeres világbajnok apja, Michael Schumacher.
Az F2-ben versenyző Mick Schumacher az év elején került a Ferrari akadémiájára, majd a bahreini Forma-1 nagydíj előtt arra is lehetőséget kapott, hogy teszteljen a csapat egyik kocsijával. 
„Sok év után láttam őt újra, amikor visszatért Maranellóba. Néztem, és nem gondoltam, hogy külsőleg nagyon hasonlítana Michaelhez. De ahogy viselkedett, az nagyon hasonló volt, és a módszere is, ahogy a feladatokhoz látott, ahogy az autóban érdeklődött és beszélgetett a technikusokkal. Még Maranellóban is vigyáztunk rá, de ő mindig ott volt a műhelyben, nézte az autót, beszélt a szerelőkkel. Azt hiszem, ebben hasonlít kicsit az apjához"" – mondta Mattia Binotto, aki 1995-ben motormérnökként kezdett együtt dolgozni Michael Schumacherrel, majd végigkísérte ferraris pályafutását.
A bahreini tesztnapon Mick Schumacher a második volt Max Verstappen mögött, amivel elég sokakat meglepett. 

Binotto szerint ez csak egy lehetőség volt Schumachernek, hogy szokja az F1-et, így nem is nagyon ítélné meg, hogy mire lehet képes a későbbiekben. A Ferrari-főnöknek nagyon tetszett a hozzáállása, nem akart elmenni a határig, de folyamatosan tanulta az autóját, a csapatot, és eközben lépésről lépésre fejlődött is. 

(via Yahoo)"
871,sport,"A kanadai hatóságok többnapi keresés után megtalálták a világ legjobb hegymászói közé tartozó Jess Roskelly, David Lama és Hansjörg Auer holttestét - írja az MTI. 
A három kivételes tehetségű hegymászót a kanadai Sziklás-hegységben található Banff Nemzeti Parkban temette maga alá egy lavina. A három férfi a 3295 méter magas Howse-csúcsot akarta meghódítani a hegy nagyon nehéznek számító keleti oldalán. 
A mászók szerdán tűntek el, a park munkatársai helikopterekkel kutattak utánuk, de csak a felszerelésük darabjait észlelték, illetve egy félig betemetett testet láttak.
Jess Roskelly 20 évesen, a világ legfiatalabb mászójaként hódította meg a Mount Everestet 2003-ben. 
David Lama egyik legnagyobb sikereként 2012-ben elsőként jutott fel a patagóniai Cerro Torre csúcsára szabadmászásban a félelmetes Compressor-útvonalon, tavaly ősszel pedig elsőként mászta meg szólóban a 6895 méteres nepáli Lunag Ri hegyet a nyugati oldalán.
Hansjörg Auer szintén ismert szabadmászó volt, a Dolomitokban található Marmolada déli falának megmászása tartozik többek között nagy sikerei közé."
872,sport,"A budapesti asztalitenisz-világbajnokságon tíz magyar játékos lesz egyesben a 128-as főtáblán. A nőknél mind a hat pingpongos, a férfiaknál hatból négyen játszanak majd a legjobb 64-be jutásért.
 A férfiaknál mind a hat magyar induló játszott a selejtezőben, Majoros Bence, Ecseki Nándor, Lakatos Tamás és Szudi Ádám továbbjutott, míg Juhász Patrik és András Csaba kiesett, mert másodikok lettek csoportjukban.
A nőknél Póta Georgina 27., Pergel Szandra 47., Madarász Dóra pedig 53. kiemeltként már főtáblás volt, így csak három magyarnak kellett játszania a selejtezőben. Bálint Bernadett simán, négy szettben hozta a meccsét a svájci Celine Reust ellen. Fehér Orsolya és Hartbrich Leonie viszont nagy küzdelemben jutott túl a náluk jobban jegyzett ellenfeleken. Fehér hat szettben verte az ausztrál Melissa Tappert, míg Hartbrich az iráni Masid Asztari még ennél is kiélezettebb meccset játszott. A magyar játékos 3-2-ről fordítva nyert 4-3-ra.
A férfi párosok 64-es főtábláján három magyar egység lesz, az Ecseki, Szudi páros kiemeltként már eleve helyet kapott, hétfőn pedig a Lakatos, Majoros és a Juhász, András is csatlakozott hozzájuk a sikeres selejtezők után.
A nőknél Póta Georgina a svéd Eckholmmal főtáblás, ahogy a Madarász, Pergel páros is a legjobb 64 tagja. Bálint Bernadettnek és Nagy Mercédsznek viszont nem sikerült a selejtező.
Párosban elkezdődtek a főtáblás küzdelmek is. Vegyesben két fordulót is lebonyolítottak, a Majoros, Bálint és a Szudi, Pergel kettős sikerrel vette az elsőt, az Ecseki, Madarász duó viszont elvérzett a kínai szuperduóval, az egyesben egyformán világelső Fan Csen-tunggal és Ting Ninggel szemben. A 16 közé aztán már csak Szudiék tudtak bejutni, akik négy szettben legyőztek egy amerikai vetélytársat, Majorosék számára viszont véget ért a menetelés, öt szettben kikaptak a nyolcadik helyen kiemelt hongkongi kettőstől. Szudi és Pergel szerdán délelőtt folytatja szereplését, a vegyes páros nyolcaddöntőjében a második helyen kiemelt, címvédő japán Josimura Maharu, Isikava Kaszumi kettős lesz az ellenfelük.
Az egynemű párosoknál három magyar duó maradt állva a nyitókör után: Póta Georgina és a svéd Matilda Ekholm egy szingapúri kettőst vert meg, Madarász Dóra és Pergel Szandra pedig egy észt, osztrák duót. Ecseki Nándor és Szudi Ádám egy argentin riválist búcsúztatott. Mindhárom páros kedden folytatja szereplését a legjobb 32 között.
 Eredmények, selejtező: férfi egyes: 

női egyes:

 férfi páros:   2. forduló (a 64-es főtáblára jutásért):

A győztesek feljutottak a 64-es főtáblára.
"
873,sport,"Nyolc perc után le kellett cserélni múlt szerdán a Hertha tartalékcsapatának színeiben a Chemnitz ellen pályára lépő Dárdai Palkót, miután bokasérülést szenvedett, az orvosi vizsgálatok alapján pedig valószínűleg ezzel véget is ért a 19 éves játékos szezonja.
A csapat az Instagramján azt írta, hogy a részletes orvosi vizsgálatok alapján Dárdainak elszakadt a külső bokaszalagja, emellett pedig csontvelőödéma keletkezett a bokaízületében. Azt egyelőre nem tudni, hogy a fiatal focista mikor térhet majd vissza.
 🤕 @palkodardaiofficial hat sich am Mittwoch im Spiel unserer U23 in Chemnitz eine Außenbandruptur sowie ein Knochenmarksödem im Sprunggelenk zugezogen. Damit ist die Saison für ihn leider beendet. Gute Besserung, Palko! #gutebesserung #bsch96 #hahohe #herthabsc
 Hertha BSC (@herthabsc) által megosztott bejegyzés, Ápr 21., 2019, időpont: 8:26 (PDT időzóna szerint)
Dárdai Palkó az idei szezonban tizenkétszer lépett pályára tétmeccsen a Hertha tartalékcsapatában, a Bundesligában pedig hétszer kapott lehetőséget. A berlini csapat egyébként éppen múlt hét kedden tudatta hivatalosan, hogy megválik Dárdai Páltól az edzői poszton."
874,sport,"A 400 méteres síkfutás korszakos sprintere lehet Michael Norman, aki már a szabadtéri szezon legelején minden idők hatodik legjobb eredményét érte. A 21 éves amerikai 43,45 másodpercet futott a kaliforniai Mt. SAC Relaysen.
A sprinter időeredménye minden idők hatodik leggyorsabb 400 métere, és Norman minden idők negyedik leggyorsabb négyszázasa, és azt is elmondhatja magáról, hogy soha senki nem futott nála gyorsabb 400-at áprilisban. A nem igazán lényeges rekordot Michael Johnson tartotta, 1997-ben 43,75-re volt képes.

Norman azt nyilatkozta a verseny után, hogy ő sem várt magától ilyen jó időt, valahová 43,9 és 44,9 közé gondolta magát. 

Az utóbbi években a dél-afrikai Wayde Van Niekerkről szólt a 400 méter, aki a világcsúcsot 43,03-ra vitte le a riói olimpián, de Normannak jó esélye van rá, hogy ő uralja a számot. Már csak azért is, mert Van Niekerk sérülésből tér vissza, és még messze van csúcsformájától.
Norman már tavaly is nagyszerű formát mutatott, fedettpályán javította meg a 400 világcsúcsát. 
(via Letsrun.com)"
875,sport,"Babos Tímea feladta második selejtezős mérkőzését az isztambuli salakpályás női tenisztornán, de szerencsés vesztesként mégis felkerült a főtáblára, írta az MTI.
A világranglista 142. helyén álló, ötödikként kiemelt Babos a 191. osztrák Barbara Haas után hétfőn a 161. helyen álló Jelena Ribakinával találkozott, akit tizedikként rangsoroltak a szervezők. A kazah gyorsan elhúzott, 4:1-re is vezetett, és Babos hiába egyenlített, az első szett végül így is Ribakináé lett. 
A kazah a folytatásban megint 3:0-ra meglépett, a magyar játékos ekkor kért ápolást a bal lábfejére. Babos utána még visszament a pályára adogatni, de hamarosan jelezte a székbírónak, hogy nem tudja folytatni a meccset.
A magyar teniszezőnő az elmúlt egy évben huszonhét vereség mellett csak kilenc mérkőzést nyert meg, ebből
Idén tizenegyszer kapott ki – ebből mondjuk két meccset sérülés miatt feladott – és négyszer tudott nyerni, főtáblán két mérkőzést nyert eddig 2019-ben.
Babos menedzsmentje arról tájékoztatta az MTI-t, hogy szerencsés vesztesként felkerült a teniszezőnő a főtáblára, ahol a szerb Irina Joroviccsal játszik majd. Az persze kérdés, hogy egy nap alatt rendbe jön-e a sérülése.
Az isztambuli tornán egyébként Stollár Fanny is kiesett már, ő vasárnap kapott ki tükörsimán a világranglistán csak a 738. helyen álló Ipek Öztől.
Párosban ugyanakkor még mindketten versenyben vannak, Babos az első kiemelt a francia Kristina Mladenovic oldalán, míg Stollár Fanny a svájci Xenia Knoll-lal indul."
876,sport,"Fucsovics Márton a második fordulóba jutott a barcelonai salakpályás férfi tenisztornán, miután 6:4, 6:1 arányban, viszonylag simán verte az amerikai Denis Kudlát – írja az MTI.
A világranglistán 36. helyezett magyar játékos eddig kétszer találkozott az amerikaival, aki ellen egy győzelem mellett egy vereséget könyvelhetett el. Ezúttal Kudla csak 3:3-ig bírta tartani a lépést Fucsoviccsal, ekkor elvesztette az adogatását, Fucsovics pedig 48 perc elteltével végül kiszerválta az első szettet.
A folytatásban Kudla még kevesebb ellenállást tanúsított, egyre többet rontott, és 0:1 után már nem is nyert gémet, így Fucsovics 1 óra 17 perc után lezárta a meccset. A magyar játékos a meccs után azt írta, hogy jól, koncentráltan játszott, a tenyerese stabil volt, egyszer sem vesztette el az adogatását és a második szettben már az első szervát is jobb százalékban ütötte.
Marton Fucsovics proves too much for Denis Kudla in Barcelona 🇪🇸The Hungarian wins 6-4 6-1.He'll meet Stefanos Tsitsipas in R2.#bcnopenbs pic.twitter.com/fsxWKXsgC9
A 27 éves nyíregyházi teniszezőre a 32 között az ötödik helyen kiemelt, a világranglista nyolcadik helyén álló
görög Sztefanosz Cicipasz vár, akinek erőnyerőként nem kellett pályára lépnie az első körben.

Eredmény, 1. forduló (a 32 közé jutásért):
"
877,sport,"Fabio Fognini nyerte vasárnap a monte-carlói salakpályás férfi tenisztornát, miután a döntőben 6:3, 6:4-re legyőzte a szerb Dusan Lajovicot.
Az olasz Fognini döntőbe jutása önmagában is elég meglepő volt, hiszen a 12. győzelmére készülő Nadalt verte az elődöntőben, ráadásul tükörsimán, a második szettben a spanyolnak azért kellett küzdenie, hogy ne nullára verje őt az ellenfele. Lajovic sem volt kisebb meglepetés egyébként, ő a világranglista 14. helyén álló Danyiil Medvegyevet győzte le, aki korábban kiejtette a világelső Novak Djokovicot is.
Fognini 19. alkalommal játszott döntőt ATP-tornán, Lajovicnak viszont ez az 1 óra 36 perces mérkőzés volt az első fináléja, ez pedig a játék képén is látszott. Az olasz viszonylag könnyen verte meg ellenfelét, utolsó pontját is Lajovic rontásából szerezte meg.
Fognini előtt utoljára 1968-ban nyerte meg olasz játékos a monte-carlói tornát, akkor Nicola Pietrangeli tudott győzni. Az olasz ezzel a győzelmével egyébként újabb hat helyet javítva már a 12. a világranglistán, míg a a múlt héten Monte-Carlóban a második fordulóig jutó Fucsovics Márton egy hellyel előrébb lépve a 36. a legfrissebb listán."
878,sport,"Kínos, 4-0–s vereségbe szaladt bele vasárnap a Manchester United az Everton otthonában az angol bajnokságban, így pedig hiába az Arsenal veresége, nem sikerült a negyedik helyre lépniük a tabellán. A meccs utáni sajtótájékoztatón Ole Gunnar Solskjaer nem fogta vissza magát, elég konkrétan utalt arra, hogy a nyáron szét akarja robbantani a keretet – derült ki a csapat honlapjáról.
A norvég szakember először a szurkolóktól kért bocsánatot, mert mint mondta, csodálatosak voltak és nem fütyülték ki a csapatot, pedig minden okuk meglett volna rá. Solskjaer szerint ez a rettenetes teljesítmény nem méltó sem a drukkerekhez, sem pedig a Manchester Unitedhez, a játék minden elemében felülmúlta őket az Everton, az első lövésükre is a 85. percig kellett várni.
Solskjaer kiemelte, hogy a játékosok erőnléte közel sem olyan, amilyennek lennie kéne, úgyhogy alig várja a nyári felkészülési időszakot, később pedig azt is megjegyezte, hogy ha valaki ennél a csapatnál akar játszani, annak többet kell nyújtania.
Azt akarom, hogy az én csapatom legyen a legkeményebben dolgozó csapat a ligában, mint Alex [Ferguson] alatt. Giggs, Becks, Gary Neville, Denis [Irwin], nem számít, mennyire vagy tehetséges, többet kell futnod, mint mindenki másnak. Nem lehet egy csapásra megváltoztatni a keretet, de én sikeres leszek ennél a csapatnál és vannak játékosok, akik ennek már nem lesznek részesei.
– mondta az edző, erősen utalva ezzel arra, hogy a nyáron komoly változtatásokra készül az állományát illetően.
Az Everton elleni zakóról egyébként a klub másik korábbi legendája, Gary Neville is hasonlóan vélekedett, aki rettenetesnek nevezte a játékosok teljesítményét. Neville szerint végtelenül kínos, hogy Solskjaernek kell bocsánatot kérnie egy ilyen meccs után és megjegyezte, hogy a Unitedet jelenleg olyan gyomok rohasztják belülről, amik alapjaiban veszélyeztetik a csapat jövőjét és azonnal foglalkozni kell velük.
A United ezzel a vereséggel négy fordulóval a vége előtt továbbra is hatodik a tabellán, a héten pedig előbb a Manchester City, aztán a Chelsea ellen próbálkozhat majd a kapaszkodással.

tabella
"
879,sport,"A vendég San Jose Sharks vasárnap rendkívül izgalmas meccsen, a második hosszabbításban, emberhátrányban szerzett góllal harcolta ki, hogy a hetedik mérkőzés döntsön a Vegas Golden Knights elleni párharcban az NHL rájátszásában – írja az MTI.
A párharc hatodik meccsének rendes játékideje 1-1–gyel ért véget, az első 15 perces hosszabbítás pedig nem hozott gólt. A tavalyi nagydöntős Golden Knights az egész mérkőzésen fölényben játszott, kétszer többet lőtt kapura mint ellenfele, a második hosszabbítás tizedik perce után ráadásul emberelőnybe is került.
Ezen a ponton valószínűleg nem sokan gondolták, hogy a Sharks valahogy kierőszakolja a hetedik meccset, de a helyzetet végül bravúros módon a Sharks tudta kihasználni: a cseh Tomas Hertl egy szép labdaszerzés után kapta meg a korongot, aztán egy szóló végén őrületesen nagy gólt vágott a tehetetlen Fleury kapujába.
            
Hertl már az ötödik meccsen is villogott, két góllal járult hozzá a győzelemhez, amivel elkerülték a kiesést, most pedig újra kulcsfontosságú találattal mentette meg a csapatát. A liga történetében most fordult elő először, hogy többszöri hosszabbítás után emberhátrányban szerzett találat döntsön.
A játéknap másik találkozóján a hátrányban lévő Boston Bruins szintén a hatodik mérkőzést tudta megnyerni a Toronto Maple Leafs vendégeként. Ez a meccs kevesebb izgalmat tartogatott, a Bruins már az első harmad végén átvette a vezetést, a győzelmet pedig egy üreskapus találattal tette biztossá a hajrában. A két párharc utolsó meccsét kedden játsszák majd le a csapatok.

Eredmények, főcsoport-negyeddöntők:


Keleti főcsoport


Nyugati főcsoport
"
880,sport,"Egymást érik a jó hírek a PSG-nél vasárnap óta, nem elég ugyanis, hogy hivatalosan is megnyerték a bajnokságot, Kylian Mbappé pedig a Monaco elleni mesterhármasával 30 gólig jutott az idei szezonban, arra is fény derült, hogy a fiatal világbajnoknak esze ágában sincs a Real Madridba igazolni – írja az MTI.
Hogy maradok-e a PSG-nél? Igen, része vagyok a klub hosszú távú terveinek, és az is szeretnék maradni. A Real örülhet, hogy ott van Zizou, én is csodálom őt, nézni is fogom a meccseiket.
– mondta a fiatal tehetség vasárnap a francia Canal+ tévének reagálva azokra a sajtóértesülésekre, melyek szerint a Realhoz március közepén visszatérő Zidane ragaszkodik hozzá, hogy a klub megszerezze fiatal honfitársát.
Ez állítólag amúgy a PSG-nek is kapóra jönne, hogy a költségvetése ismét megfeleljen az európai szövetség pénzügyi szabályainak, hiszen az UEFA elnöke, Aleksander Ceferin főként Neymar 222 és Kylian Mbappé 180 millió eurós igazolása miatt kérte még 2017 szeptemberében a pénzügyi fair play felülvizsgálatát. Ebben az ügyben egyébként korábban az a döntés született, hogy a PSG nem szegte meg a szabályokat, a Sportdöntőbíróság pedig az akta újranyitását is elkaszálta egy hónappal ezelőtt.
A PSG vasárnap a Lille döntetlenével lett francia bajnok, de Mbappét ez sem akadályozta meg abban, hogy az esti meccsükön mesterhármassal intézze el korábbi csapatát, az AS Monacót."
881,sport,"Négy meccsel folytatódott vasárnap az NBA rájátszásának első köre, ahol
A Celticsnél ezúttal elsősorban Gordon Hayward villogott, 20 pontot szórt, Marcus Morris és Terry Rozier is hatékonyan játszottak, Horford pedig dupla-duplázni tudott. Ezzel együtt a kiemelkedő egyéni teljesítmény helyett inkább a csapatjátékon volt a hangsúly a vendégeknél, összesen heten jutottak tíz pont fölé a meccsen.
A Warriorsnál ezúttal az eddig kevésbé aktív Klay Thompson rázta meg magát a negyedik meccsre, Kevin Durant 33 pontja mellé ő is odatett 32-t, így pedig a Clippers a harmadik negyedet leszámítva folyamatosan csak rohant az eredmény után, és végül sima vereséget szenvedett. A Raptors esetében a negyedik meccsen Kawhi Leonard volt a mérleg nyelve, már az első félidőben 18 pontnál járt, a végén pedig 34-nél állt meg, így hiába a hazai pálya, a Magic a meccs elejét leszámítva végig teljesen esélytelen volt a torontói csapat ellen.
A játéknap legizgalmasabb meccse kétségtelenül a Thunder és a Trail Blazers összecsapása volt, Westbrookék otthon egyenlíthettek volna a párharcban, de ehelyett a portlandiek McCollum és Lillard vezetésével valósággal lemosták őket a pályáról. A hazaiakat Paul George próbálta meg a hátára venni, a kiscsatár 32 pontja mellett leszedett 10 lepattanót és kiosztott 6 gólpasszt is, de ezúttal senki sem tudott fellépni mellé. A hazaiaknál Adams teljesen súlytalan volt, Westbrook meg pocsékul dobott, ez pedig meg is bosszulta magát, a következő meccsen Portlandben az életben maradásért játszanak majd.

Eredmények, főcsoport-negyeddöntők, 4. meccs


Nyugati főcsoport


Keleti főcsoport
"
882,sport,"A második helyezett Lille vasárnap délután 0-0–ás döntetlent játszott a francia bajnokságban, így már a PSG esti meccse előtt biztossá vált, hogy idén is a párizsi csapat lesz a bajnok. Ennek fényében az éllovas ki is engedhetett volna, főleg mert rengeteg a sérültjük, de Kylian Mbappé egy mesterhármassal egymaga döngölte földbe a Monacót.
A világbajnok francia a 15. percben kezdte el a gólgyártást: egy labdaszerzés után a félpálya környékén kapott labdát, amit azonnal le is passzolt a szélen érkező Diabynak, aztán három védőt lesprintelve tökéletesen érkezett középen be is vágta a labdát a kapuba.
A 38. percben aztán megint középen érkezett jó ütemben Mbappé, a második félidő elején pedig ismét ő volt a befejezőember egy szép kiugratásból indult akció végén. A Monacónak végül legalább a szépítés összejött, a 80. percben Golovin talált be a párizsi kapuba.
Mbappé ezzel a mesterhármassal már harminc gólnál tart a szezonban, Jean-Pierre Papin óta ő az első francia, akinek összejött ennyi és ő lett a legfiatalabb francia is, aki elérte ezt a számot. A Notre-Dame-ra emlékező mezben játszó PSG a győzelem mellett egyébként annak is örülhetett, hogy három hónap után visszatért sérüléséből Neymar, aki a második félidőben Kurzawa helyére állt be.

meccs
"
883,sport,"Az argentin ligakupa első fordulójának vasárnapi visszavágóján a Gimnasia La Plata a Newell's Old Boys otthonába látogatott, és a hazai pályán 1-0-ra elvesztett első mérkőzés után nagy meglepetést okozva 3-1-re nyert idegenben, megfordítva a párharcot. 
Azonban a végeredmény okozta meglepetés még mindig nem volt sehol ahhoz a megrázkódtatáshoz képest, ami a Newell's hátvédjét, Stefano Callegarit érte az alábbi jelent során, amikor megpróbálta megszerezni a labdát Jan Hurtadótól, a vendégek 19 éves venezuelai csatárától.
Hurtado egy olyan cselkombinációval varázsolta át – a támaszkodó lábán felpörgetve, majd a háta mögül sarokkal átívelve – a labdát társához a vele farkasszemet néző védő felett, hogy Callegari még akkor is megveszekedetten próbálta lebirkózni az ifjú csatárt, amikor rég nem volt nála, amit keresett. Amikor aztán végre sikerült átjutnia Hurtadón, döbbenten vizsgálhatta a labda hűlt helyét."
884,sport,"Akarok én is egy olyat, ami Hunor nyakában van, így kezdődött.
Mondatának nyomatékot is adott mutatóujjával a világranglistán legjobb európaiként 17. helyen álló Szőcs Bernadette, aki értelemszerűen Romániában is a legjobb játékos.
Egy csillogó érem volt a két évvel idősebb testvére nyakában, az keltette fel az érdeklődését. Hunor kezdett el előbb pingpongozni, és a tehetsége gyorsan ki is derült, amiről az érem tanúskodott. A húga is gyorsan megszerette a játékot, és kiskoruktól egymásra voltak utalva. Ma is elválaszthatatlanok, csak most már Brémában élnek és edzenek, nem Romániában.
Hunor hat éve játszik a Werderben, stabil top100-as játékos, Magyarországnak nincs ilyen előkelően jegyzett játékosa pillanatnyilag. A legfrissebb rangsorban a 82., egy jobb román van nála, Ovidiu, akivel párosozik a húga.
A német klub nagyvonalúan nem gördített akadályt az elé, hogy nemcsak Hunort, hanem a testvérét is leigazolják, igaz szavaztak róla a játékosok, hiszen csak férfiak vannak. Cristian Tamas, a klub egyik edzője és Szőcs ugyan a francia bajnokságban játszik (a Lille Metropol a csapata), oda csak a meccsekre utazik. Addig pedig élvezi annak az előnyeit, hogy folyamatosan férfiakkal játszik, akik sokkal gyorsabbak és keményebbek, mint a nők, erősebben ütnek, ő ettől pedig jelentős fejlődésen megy és ment át.
Amikor Hunor a besztercei sportiskolába került, 10 éves húga oda is követhette. A testvérpár édesapja, Szőcs János zenész, aki azt szerette volna, ha zenei pályára mennek a gyerekei is. Erre most mindketten nagy nevetéssel mondták, dehogy bánták meg, hogy nem a hegedűt vagy a zongorát választották. A szüleik mindent megadtak azért, anyagi áldozatot is hoztak, hogy a legjobbak legyenek. És amúgy is, a pingpongnak is van zenéje.
„Nem volt könnyű, el tetszik ezt képzelni, ugye. Kicsi voltam, amikor elszakadtam a családomtól, csak hétvégén jártam haza. Csak fiúk voltak, csajok sehol. 80 kilométerre voltam tőlük.
Nem tudtam románul, otthon, oviban, az iskolában természetesen magyarul beszéltünk. Ha írunk egymásnak Hunival, a mai napig a magyart használjuk. Bozga bácsira bíztak, ő tanítgatott a nyelvre, mert tudott egy kicsit magyarul.
Gheorghe Bozga a házi feladatomba is besegített, ha elakadtam. És persze tanítgatott pingpongozni is, és nagyon hálás vagyok a türelméért. Ebben az olimpiai központban rajtam kívül csak fiúk voltak, mert a lányoknak az ország másik felében hoztak létre egy ugyanilyen központot, de sokkal könnyebb a szülőknek látogatni bennünket, vagy hazavinni. Rosszaságban meg elevenségben amúgy felvettem a versenyt a fiúkkal, nem kellett engem félteni” – mondta nevetve.
Bernadette a korosztályos versenyeken jól játszott, már 11 évesen benevezték a 13 évesek közé a serdülők Európa-bajnokságára. 14 évesen már felnőtt válogatott lett. Megnyerte az ifjúsági Európa-bajnokságot, az érmei, kupái elfoglaltak egy teljes szobát, most pedig már ki is nőtték a lakásukat. Néhány érmet tart csak magánál, a legfontosabbakat, minden mást a szülei őriznek Marosvásárhelyen. Igazi látványosság a régi, gyerekkori szobája. A Top16-ért kapott trófea persze vele van, a legnagyobb egyéni siker miatt szereti saját maga közelében tudni.
Már a 2012-es londoni olimpiai részvételre is volt esélye, de akkor fennakadt az utolsó rostán.
Egy kicsit már az járt a fejében, hogy legyőzi a spanyol Sara Ramirezt, beleképzelte magát az ötkarikás versenybe, amikor hullámvölgybe került. A rivális sorra ütötte a pontokat, neki pedig hirtelen elúsztak az ötkarikás álmai.
Rióban már ott volt, de nem teljes értékű harcosként, mert a két idősebb román játékos, Szamara és Dodean játszhatott egyéniben, neki pedig a csapatban jutott csak hely, hiszen akkor még csak a 78. helyen állt a világranglistán. Dél-Korea ellen így is bevetették a románok, közel is állt ahhoz, hogy meglepetést okozzon, de végül alulmaradt, a döntő szettben Seo nyert.
Azóta már lehagyta a csapattársait a rangsorban, és ahogy utaltunk rá a cikk elején, már mindenki mást is. Az osztrák Sofia Polcakova volt sokáig előtte, de áprilistól már ő a földrész legjobbja, tizenhatan Ázsiából megelőzik, az első öt helyen kínaiak és egy tajvani állnak, őket három japán követi.
Amikor véletlenül a 18. pozíciót emlegettem, a nem tetsző tekintetből le lehetett szűrni, hogy eggyel tévesztettem, és újra felemelte az ujját. A magyarázat: egy pozícióért is nagyon sokat kell szenvedni. Megfogadta, ha a 15. helyen lesz, ismét kiposztolja az Instagramra. Bár neki ennél is merészebb tervei vannak, megcélozza a legjobb tízet.
Ő már nem nézi a pontokat, mennyit kell védenie, gyakorta megteszi helyette a testvére.
Ha most minden meseszép is, Szőcs karrierje borotvaélen táncolt.
Miután elszakadt a bicepszében egy izomrost, orvostól orvosig járt, és mindegyik arca gondterhelt lett. Volt, aki a műtét felé hajlott, volt, aki inkább a gyógytornában látta a megoldást, de olyan nem volt, aki azt mondta volna, hogy félévnél kevesebbet kell kihagynia. Sőt, páran úgy látták, igazából az élsportra alkalmatlan a felkarja.
Egy görög specialista gyógyította meg, már 4 hónap után egyre inkább rendbe jött. A lelkére kötötte a doktor, ha azóta minimális fájdalmat is érez a bicepszében, jobban jár, ha gyorsan befejezi az edzést, ne erőltesse semmiképp. Ne kockáztasson meg azzal egy újabb szakadást, mert az végzetes lehet.
„Megfogadtam, odafigyelek magamra, inkább pihenek, ha valami nem stimmel. Néha tudni kell, hogy nem szabad feszíteni a húrt, az izmomat.”
Fontos hatással volt még a fejlődésére egy ázsiai edzőtábor, ahol a korábbi klasszis svéd Jörgen Persson csapatába került. Akkor nem pontokra, hanem időre játszottak, ami a gyorsaságot még jobban kihozza. Tőle kapott egy nagy lökést az önbizalma, mert amikor meglátta a játékát, nem csak dicsérte.
„Nem félt elmondani, ha valami nem ment jól. Meghatározó volt ez a szingapúri időszak, ahol óhatatlanul versenyeztünk is. Akkor beletettem az agyamba, hogy milyen jó lehetek. Mert önbizalom nélkül nem megy ez a sportág sem. Az agresszivitás, az akaratosság jellemző rám, de csak az asztal mellett. Szeretek gyorsítani, hogy pontot nyerjek.”
Amikor szóba hoztam a tavalyi top16-ot, és hogy a hetedik kiemelt pozíciójából nyerte meg, azt tette hozzá azonnal, hogy még csak játszmát sem veszített. Annak ugyanis különös jelentősége van. Idén a döntőig minden jól ment, a finálé nem sikerült.
Románia az előző Európa-bajnokságon a legjobb csapat volt a nők között.
„Nagy élmény volt megnyerni az aranyat. Csapatban mindig különleges, mert nemcsak magamért, hanem a többiekért is játszom.
Nagyon büszkék arra Romániában, hogy nincs Kínából honosított játékos. Hogy mi Romániában játszunk, az nem rajtunk múlott. Mi kicsik vagyunk ahhoz, hogy megváltoztassuk a történelmet. Ahol születtünk, ott próbáltunk előre jutni.
Tudom, írtak egyszer arról, hogy a norvégok is szerettek volna, de én Erdélyben mindig nagyon jól érzem magam.”
Asztaliteniszben nagyon szigorúak az országváltás szabályai, öt évet kell kihagynia annak, aki ezzel próbálkozik, vagyis egy teljes pályafutás legalább harmadát, ami anyagilag is gyötrő a játékhiány mellett.
Kézenfekvő kérdés, vegyes párosban miért nem együtt versenyeznek? Mert akkor családban maradhatna a siker. Az ok nagyon egyszerű és prózai: összevesznének.
„Próbáltuk, nem ment olyan jól. Együtt nőttünk fel, együtt lakunk Brémában is, szeretjük egymást, de többet is engedünk meg magunknak, mint ha egy másik partner lenne mellettünk. A játék hevében elég egy szerencsétlen, félreértésre okot adó szó.”
Szőcsöt most azon kevesek közé sorolják, akik képesek lehetnek megtörni az ázsiai egyeduralmat. Akár már most a világbajnokságon, a Hungexpón, akár az olimpián. A 2010-es ifjúsági olimpián játszott már éremért, de a későbbi döntős Siyun Li legyőzte.
A januári budapesti versenyen a későbbi Csen Menggel a nyolc között csapott össze, senki nem volt olyan közel hozzá, de az első két játszma sikere után nem tudta megnyerni a meccset. Itt egy videó róla, hogyan játszik. Tóth Krisztina úgy jellemezte, mindenbe beleüt.
„Mondják, mondják, hallom én is. Hát ha jól mondják. Legyen igazuk, és sikerüljön nekem. Magasra tettem a lécet a világranglistán elfoglalt helyemmel, de azért még vannak jó néhányan előttem. Ettől persze mindent meg szeretnék nyerni, Budapesten pedig hagyományosan jól is szoktam játszani, a szüleim is jönnek Erdélyből.
Ebben a sportágban ehhez az ázsiai versenyzőket kell legyőzni, ezt mindenki tudja. Szép feladat, és én nem hátrálok. Mindenki tudja, hogy nehéz, de nincs olyan sportág, amelyikben olcsón vagy könnyen adnak valamit.
Nem hiszek abban, hogy Ázsiában kell ahhoz születni, hogy a legjobb legyél.”

(Borítókép: Szőcs Bernadette. Fotó: Barakonyi Szabolcs / Index)
"
885,sport,"A PAOK Szaloniki 34 év elteltével nyerte meg újra a görög labdarúgó-bajnokságot, miután vasárnap 5-0-ra legyőzte Levadiakoszt, és ezzel az utolsó forduló előtt behozhatatlan előnyre tett szert a második Olympiakosszal szemben.
Az immár háromszoros bajnok PAOK 1976-ban szerezte első bajnoki címét, a történelmi sikert Lóránt Gyula, az Aranycsapat egykori játékosának edzői irányításával érte el a klub, majd 1985-ben ismét bajnok lett. Utóbbi sikert azonban Lóránt már érte meg, az edző tragikus körülmények között, a PAOK kispadján kapott szívrohamban 1981-ben meghalt.
A harmadik bajnoki címre 34 évet kellett várnia a PAOK szurkolóinak, Görögországnak pedig a Larissza 1988-as győzelme óta 31 évet, hogy ne athéni csapat végezzen az első helyen
A PAOK szenvedélyéről híres szurkolótábora a vasárnapi győztes bajnoki után lélegzetelállító görögtűz-orgiával ünnepelte csapata sikerét.
#PAOK ARE CHAMPIONS OF GREECE AFTER 34 YEARS OF WAITING pic.twitter.com/NWZgOoxrVx
 Távolból nézve is látványos volt a buli.
Πήρε φωτιά η Τουμπα #paok #PAOKLEV #ΠΑΟΚ pic.twitter.com/OFEbErRlXx
De nem csak a stadionban tombolt az önfeledt pirózás, izzó vörös fénybe borult a thesszaloniki éjszaka.
Wow! Paok fans literally enlightening whole Thessaloniki to celebrate first Greek title after 33 years, and the third overall pic.twitter.com/IWDHvZVWCW"
886,sport,"A magyar játékosok összesen 13 mérkőzést játszottak a budapesti asztalitenisz-világbajnokság vasárnapi nyitónapján, a selejtezők során, és ezek közül 11-et megnyertek, a Majoros Bence, Bálint Bernadett duó pedig feljutott a vegyes párosok főtáblájára.
A magyar vegyes páros előbb egy bosnyák duót vert 3-1-re, majd egy algériait simán, 3-0-ra, így csatlakozott a kiemeltként már főtáblás Szudi Ádám, Pergel Szandra és Ecseki Nándor, Madarász Dóra pároshoz. Később elkészítették a 64-es tábla első fordulójának sorsolását is, így kiderült, hogy Majorosék a 25. helyen kiemelt Aleksandar Karakasevic, Izabela Lupulesku szerb, a 13.-ként rangsorolt Szudiék pedig a Tobias Rasmussen, Stefanie Christensen dán párossal csapnak össze hétfőn este.
Ecsekiéknek (30.) nem volt szerencséjük, az egyesben egyformán világranglista-vezető kínai Fan Csen-tung és Ting Ning kettősét kapták, akik a selejtezőből kerültek az elitmezőnybe.
Az egyes selejtezőjében még minden magyar versenyben van, bár az egy-egy győzelmet és vereséget begyűjtő András Csabának és Juhász Patriknak kevés az esélye a továbbjutásra. A 16 éves András 4-2-re nyert a jordán bajnok ellen, majd ugyanilyen arányban kikapott a belga Robin Devostól, és ha utóbbi hétfőn megveri az ázsiai versenyzőt, ő kerül a 128 közé.
Hasonló a helyzet a 18 éves Juhász esetében is, aki előbb 4-0-ra megverte vietnami vetélytársát, a folytatásban azonban négy szettben alulmaradt a csoportfavorit belga Martin Allegróval szemben.
Majoros Bence, Ecseki Nándor, Lakatos Tamás és Szudi Ádám egy meccset játszott eddig az egyes selejtezőjében, és egyiküknek sem okozott gondot a világranglistán jóval gyengébben jegyzett riválisa legyőzése. Majoros türkmén, Ecseki libanoni, Lakatos ciprusi, míg Szudi koszovói játékos ellen nyert egyformán négy játszmában. Utóbbi négy magyar játékos hétfőn játssza második mérkőzését a selejtezőcsoportjában, ahonnan az első helyezett jut a főtáblára."
887,sport,"A magyar férfi jégkorong-válogatott kikapott utolsó felkészülési mérkőzésén a nurszultani divízió I/A világbajnokság előtt, miután vasárnap Milton Keynesben 3-1-es vereséget szenvedett az A csoportos Nagy-Britanniától.
A magyar csapat a vb-címvédő svédek elleni találkozóval indította a felkészülést, és szoros mérkőzésen 4-3-ra kikapott a Tüskecsarnokban. Ezt követően Miskolcon kétszer is a lengyelekkel mérkőzött, és előbb szétlövéssel 2-1-re, majd rendes játékidőben 4-2-re nyert.
Szerdán a Tüskecsarnokban 7-4-re diadalmaskodott a vb-rivális szlovénok felett, majd szombaton az angliai Coventryben 6-1-re legyőzte az A csoportos olaszokat.
Eredmény, felkészülési mérkőzés:
magyar gólszerző: Sofron
A két csapat legutóbbi találkozóján a britek nyertek szétlövéssel 3-2-re, egy számunkra rossz emlékű meccsen. A tavaly áprilisi budapesti vb zárómérkőzésén a magyar válogatottnak a rendes játékidős siker feljutást jelentett volna a világelitbe. Bár a magyarok 2-0-ra is vezettek, Nagy-Britannia 15.8 másodperccel a végső dudaszó előtt egyenlített, így végül - az olaszokkal együtt - ők vehetnek részt májusban a szlovákiai A csoportos világbajnokságon.

A vasárnapi találkozó első harmadában a hazai pályán játszó britek szereztek vezetést, és bár Sofron István egyenlített, a házigazda újra előnybe került, majd a második húsz perc elején beállította a végeredményt. 
"
888,sport,"A nemzetközi kupaindulást érő helyezésért hajtó Athletic Bilbao ellen még hazai pályán sem számíthatott könnyű meccsre a Real Madrid, és az első félidő igazolta is ezt a várakozást. Zinadine Zidane csapata 0-0-s eredménnyel vonulhatott az öltözőbe a szünetben, az eredménnyel nyilvánvalóan a vendégek lehettek elégedettebbek.
A második félidőben aztán gyorsan változott a helyzet, Karim Benzema 47. percben megszerezte a Realnak a vezetést, a francia csatár erős, de nem különösebben jól helyezett fejesébe Iago Herrerin csak beleérni tudott, védenie azonban nem sikerült.
A hazaiak első góljáért még talán túlzás volna a Bilbao kapusát szidni – bár védhetőnek tűnt a fejes –, Benzema második góljánál viszont látványosan nagyot bakizott Herrerin. Borzasztó ütemben mozdult ki egy szögletnél, és alászaladt a labdának, Benzemának pedig nem maradt más dolga, mint az üres kapuba fejelni, amit meg is tett, ezzel kétgólosra növelve csapata előnyét.
És a Herrerin-shownak még mindig nem volt vége, a vendégek kapusa a 90. percben söprögetővé előlépve próbált meg tisztázni csukafejessel egy indítást, ám a labdát épp csapattársába fejelte, akiről Benzema elé pattant a labda, ő pedig köszönte szépen, és az üres kapuba emelt.

real

A nap többi mérkőzéséről ebben a cikkünkben számoltunk be.

tab
"
889,sport,"A Borussia Dortmund 4-0-ra győzött a Freiburgban a német labdarúgó-bajnokság harmincadik fordulójának vasárnapi játéknapján, így ismét egy pontra csökkentette hátrányát a címvédő és listavezető, szombaton Brémában szerencsés győzelmet arató Bayern Münchennel szemben.

bvb

A Freiburg magyar válogatott játékosa, Sallai Roland ágyéksérülése miatt ezúttal sem kapott helyet a keretben. A meccs legszebb gólja az első volt, Jadon Sancho 12. percben szerzett találata előtt a dortmundiak úgy megjáratták a labdát a bal szélen, hogy a freiburgi védelemnek még szemmel is nehezére esett követni az eseményeket. Aztán addig lesték, hogy mi történik, míg ki nem kötött a kapujukban a labda.
A másik vasárnapi mérkőzésen a Hertha BSC hazai pályán csak gól nélküli döntetlent játszott a korábbi Fradi-edző Thomas Doll csapata, a Bundesliga utolsó helyén álló és reménytelen helyzetben lévő Hannover ellen. Az idény végén már biztosan távozó Dárdai Pál együttese tehát továbbra is fényévekre van a korábban megszokott formájától, igaz, legalább a vereséget sikerült ezúttal elkerülnie a berlinieknek.
Bundesliga, 30. forduló:
szombaton játszották:"
890,sport,"A második helyezett Lille vasárnap délutáni Toulouse elleni 0-0-s döntetlenjével immár matematikailag is biztossá vált, hogy a Paris Saint-Germain nyerte a francia első osztályú labdarúgó-bajnokságot. 
A Lille-nek mindenképpen győznie kellett volna, hogy legalább az esti PSG-Monaco mérkőzésig elhalassza a párizsi bajnokavatást, a döntetlennel azonban maradt 16 pontos hátrányban az éllovas mögött, miközben már csak öt mérkőzése van hátra az idényből.
Azok után, hogy a PSG az utóbbi három fordulóban képtelen volt hivatalosan is lezárni a bajnoki cím kérdését – a kiengedő párizsiaknak csak egy döntetlenre és két vereségre futotta –, végül játék nélkül vált biztossá, hogy a klub megszerezte története 8. első helyét a francia élvonalban.
Az utóbbi hét szezonban ez már a hatodik elsősége a PSG-nek, a nyomasztó hegemóniát csak a Monaco 2017-es bajnoki címe tudta megtörni. A sikernek magyar részese is van, a párizsi vezetőedző Thomas Tuchel egyik segítője Löw Zsolt. 
 Francia bajnokság, 33. forduló, vasárnapi mérkőzések:"
891,sport,"A Getafe házigazdaként 3-0-ra legyőzte a Sevillát a spanyol labdarúgó-bajnokság 33. fordulójának vasárnap kora délutáni mérkőzésén. A mérkőzés komoly téttel bírt, mivel a győzelemmel a hazai csapat megelőzte a találkozó előtt még a BL-indulást jelentő negyedik helyen álló ellenfelét.

get


 A nagy tét különösen a Sevilla játékosait viselte meg, akik az első félidőben 7 sárga lapot gyűjtöttek be, és mivel ebből kettőt is Sergio Escudero kapott, így a vendégek emberhátrányban fejezték be az első félidőt. Amiben egyébként a Getafe is beszedett két figyelmeztetést, azaz összesen kilenc sárgát kellett a játékvezetőnek kiosztania az első 45 percben. A lapok mellett még két büntető dolgában is ítélkeznie kellett a bírónak, és mivel mindkétszer egy hazai játékos fejese után ért egy magasban tartott sevillai kézhez a labda, a Getafe juthatott kétszer is büntetőhöz, az egyiket Jaime Mata, a másikat Jorge Molina értékesítette. 

A második félidőben a Getafe kapott még két sárgát, majd Molina belőtte a maga második, csapata harmadik gólját, végül pedig Djene Dakonam egy videózás után kiszúrt csúnya térden talpalásért a 74. percben megkapta a jól megérdemelt piros lapját, így a Getafe is 10 emberrel fejezte be a meccset.

A 3-0-s győzelemmel a Getafe megelőzte a Sevillát, és jelenleg a Bajnokok Ligája-indulást jelentő negyedik helyen áll. 


La Liga, 33. forduló: 


később: 


szombaton játszották: 


pénteken játszották: 



baj



 (Nyitókép: AFP / Benjamin Cremel) 
"
892,sport,"Három mérkőzést rendeztek az angol bajnokság vasárnapi játéknapján. A Manchester United a negyedik helyért lépett pályára az Everton ellen, de végül egy borzasztóan kínos négygólos zakóval térhetett haza. A Liverpool a bajnoki remények szempontjából nagyon fontos meccset nyert Cardiffban, az Arsenal viszont roppant kellemetlen pofont kapott hazai pályán a Crystal Palace-tól.
A vendégek számára hatalmas tétje volt a vasárnap kora délutáni Everton elleni angol bajnokinak, hiszen egy győzelemmel a BL-indulást érő helyre léphetett volna Ole Gunnar Solskjaer együttese. A mérkőzés azonban teljesen más forgatókönyvet hozott, mint azt a United hívei remélték, a liverpooli csapat ugyanis szó szerint lemosta a pályáról ellenfelét, és hatalmas verést mért a vendégekre.

solsk

Az első gólt Richarlison szerezte a 13. percben, az Everton brazilja fantasztikus mozdulattal, fordulásból, fejmagasságban rúgta meg a bedobásból érkező labdát, De Gea tehetetlen volt a parádés lövéssel szemben, ami Zlatan Ibrahimovicnak is büszkeségére vált volna.
 Alig 15 percre rá egy manchesteri szöglet után már-már elakadni látszott a hazaiak kontrája, amikor Sigurdssonhoz került a labda, aki egy távoli lövéssel nagyon meglepte a United kapusát.
 A szünet sem volt elég a vendégeknek, hogy rendezzék soraikat, az 56. percben Digne megszerezte csapata harmadik, saját maga szezonbeli negyedik gólját. A nagy szezont futó francia hátvédnek mégsem lehetett teljes az öröme ezen a délutánon, később ugyanis bokasérülés miatt le kellett cserélni.

Aki esetleg azt gondolta volna, hogy a maradék bő fél óra perc még bőven elég lehet egy hagyományos manchesteri feltámadáshoz, nem így történt. Annyira nem, hogy alig 9 perccel Digne találata után Walcott megszerezte az Everton negyedik gólját, az angol csatár Sigursson nagyszerű kiugratását váltotta gólra.

 Hogy mennyire reménytelen volt a vendégek játéka, azt tökéletesen mutatja, hogy az első kaput eltaláló manchesteri lövésre a 87. percig kellett várni, ekkor Martial lövését kellett fognia Pickfordnak, de nehéz dolga ezzel a kísérlettel sem volt.
Bár a United próbált támadni becsülettel, legalább a szépítésért, de Solksjaer csapatának igazából reménye sem volt nagyon, hogy áttörje az Everton védelmét. Így a vége a hazaiak szempontjából a meccs egy nagyszerű, sokáig emlékezetes diadalt hozott, míg a Unitednél a rémálomszerű zakóval végképp szertefoszlott a Mourinhót váltó norvég edző varázsa. 
A bajnoki címért folyó versenyfutásban a Liverpool nem engedhette meg magának, hogy pontokat veszítsen a Cardiff otthonában, ugyanakkor Jürgen Klopp csapatának nem volt könnyű dolga. Részben, mert a Liverpool hétközben BL-negyeddöntő visszavágót játszott Portóban, részben mert a kiesés elől menekülő Cardiffról sejthető volt, hogy nem fogja olcsón adni a bőrét.
Az első félidőt a walesi csapat ki is húzta gól nélküli döntetlennel, de még mielőtt igazán idegeskednie kellett volna a Liverpool szurkolóinak, Wijnaldum az 56. percben megszerezte a vendégek számára annyira fontos vezetést.
A győzelmet Milner biztosította be büntetőből a 81. percben, miután a Cardiff védője nem túl okosan lerántotta Szalah-t. A 2-0-s győzelem azt jelenti, hogy a Liverpool két ponttal megelőzte a nála egy meccsel kevesebbet játszó Manchester Cityt, és drukkolhat, hogy Guardiola csapata a szerdai városi rangadón ne győzze le a vasárnap hatalmas zakót kapó Unitedet.
A harmadik vasárnapi mérkőzésen az Arsenal meglepő vereséget szenvedett hazai pályán a Crystal Palace-tól, ami azért érinti nagyon kellemetlenül a londoni csapatot, mert így nem tudta kihasználni a United vereségét, és teljesen nyílt maradt a Bajnokok Ligája-indulást érő helyekért folyó harc, amelyben a három ponton belül álló Tottenham, Arsenal, Chelsea, Manchester United négyese küzd két helyért.
Angol bajnokság, vasárnapi eredmények:

eve
"
893,sport,"
A Bundesligában szereplő VfB Stuttgart szombaton késő este menesztette Markus Weinzierl vezetőedzőt és szakmai stábját.

A tavaly októberben kinevezett edzőnek azért kellett távoznia, mert csapata 6-0-ra kikapott az Augsburg otthonában, és négy fordulóval a bajnokság vége előtt az osztályozót jelentő 16. helyen áll a tabellán.
Thomas Hitzlsperger sportigazgató elmondta, a mostani idényt mindenképpen Weinzierl irányításával akarták befejezni, de a csalódást keltően súlyos vereséget és a kiábrándító játékot követően kénytelenek voltak átértékelni álláspontjukat, hogy elkerüljék a kiesést."
894,sport,"Kiss Zsolt és Palancsa Dorottya legyőzte a török kettőst a norvégiai curling vegyespáros-világbajnokság vasárnapi játéknapján. A Stavangerben 48 csapattal zajló tornán a B csoportban szerepel a magyar bajnok duó, amely 9-3-ra verte a Yildiz Dilsat, Karagoz Ugurcan párost."
895,sport,"
Négy hónapja, decemberben távozott a Manchester United kispadjáról José Mourinho. Utóda, az azóta már szerződést kapott Ole-Gunnak Solskjaer egyelőre kiváló munkát végez az MU kispadján. Attól függetlenül is, hogy a Barcelona elleni BL-negyeddöntőben esélye sem volt a csapatának.

Mourinho most a Russian Today lapnak nyilatkozva éppen a visszavágóról alkotott szakmai véleményt, amellyel alaposan odavágott utódának is. Szerinte a Manchester a Camp Nouban siralmas taktikát választott, amellyel alapból halálra volt ítélve.
A portugál edző úgy fogalmazott, hogy nem tettek meg semmit azért, hogy Lionel Messit semlegesítsék. Szerinte az első meccsen zónában jól védekeztek, kizárták a területeket az argentin sztár elől, így kevés lehetősége is adódott.
A visszavágón nem sikerült megoldani a semlegesítését. Messi hol középről indul, hol pedig Rakiticcsal helyet cserélve jobbról indul be. Valamiért ezen a meccsen ezt figyelmen kívül hagyták a csapat szakmai vezetői. Ezen a területen most csak Fred volt, és ha egy-egyezni kell Messivel szemben, akkor véged van.
Véleménye szerint több játékossal el kellett volna zárni a területet Messi elől, így sokkal hatékonyabban tudták volna megoldani a Barca támadójátékának a kivédekezést, és a vereség egyik fő okát is ebben látja.
Mourinho 2016 júliusa és 2018. december 18. között volt a Manchester United edzője, 144 meccsen 1,97-es pontátlagot ért el a csapatával. Ligakupát, angol szuperkupát és Európa Ligát nyert. Solskjaert tavaly decemberben nevezték ki, megbízott edzőként 19 meccsen 2,32-es pontátlagot produkált. Március végén kapott 2022-ig szóló szerződést. Azóta öt meccsen háromszor kapott ki, ebből kétszer a Barca elleni BL-meccsen."
896,sport,"
Az első magyar érdekeltségű meccs hazai győzelmet hozott a vasárnap megkezdődött budapesti asztalitenisz-világbajnokságon: Majoros Bence és Bálint Bernadett duója sikerrel vette a vegyes párosok selejtezőjének első fordulóját.

A 21 éves Majoros és a nála két évvel idősebb Bálint egy bosnyák ellenféllel vette fel a küzdelmet a Hungexpo G pavilonjában felállított négy centerasztal egyikén, s ugyan a második szettet elvesztette, összességében magabiztosan nyert. Délután, 15.30 órától egy algériai pár vár a magyarokra, azon a meccsen már a 64-es főtáblára jutás lesz a tét.
""Különleges élmény itthon játszani, már most nagyon jó a hangulat. - mondta az MTI-nek Majoros. - Most szerepelünk először együtt, ebből adódóan voltak kisebb hibák a mérkőzésen, még meg kell éreznünk, mit és hogyan üssünk, de kezdésnek jó volt.""  
Hozzátette: a következő ellenfelükről nem sokat tudnak, de a folytatásban is mindent megtesznek a sikerért, segítik egymást és bíznak a minél jobb eredményben.
Ebben a versenyszámban a Szudi Ádám, Pergel Szandra és az Ecseki Nándor, Madarász Dóra kettős kiemeltként főtáblás.

Vegyes páros, selejtező, 1. forduló:

Később, selejtező:
13. csoport:
19. csoport:
23. csoport:
28. csoport:
41. csoport:
42. csoport:
A csoportgyőztesek jutnak a 128-as főtáblára.

Női egyes:

45. csoport:
46. csoport:
47. csoport:"
897,sport,"
A Ferencváros szombat este 4-1-re győzte le a Mol Vidit az NB I. 29. fordulójában. Ezzel a sikerrel nagy valószínűséggel a Fradi megnyeri a bajnokságot, hiszen négy fordulóval a vége előtt már 11 pont az előnye a fehérváriakkal szemben.

Davide Lanzafaménak nehéz hete volt, hiszen a Szerhij Rebrov edzővel támadt konfliktusa miatt egy hétre kirakták a keretből. Ezen a meccsen sem volt kezdő, csak az 58. percben állt be.
Aztán a meccs hőse lett, két gólt is szerzett. Különösen az első volt szépségdíjas, szabadrúgásból a bal felső sarokba bombázott. A gólja után a lelátóra rohant, ahol a felesége és a lányai ültek. Az M4 Sportnak a meccs után elmondta, mit is jelentett ez a gólöröm:
„Ígéretet tettem a családomnak, ha gólt szerzek, velük ünnepelek majd. Az elmúlt hét, mivel kikerültem a csapatból, különösen nehéz volt számomra, de a feleségem és a lányaim végig mellettem voltak, ez a minimum, amit hálám jeléül tehettem” – mondta Lanzafame."
898,sport,"Januárban lett az internet sztárja a 21 éves tornász, Katelyn Ohashi, amikor hibátlan, 10 pontos talajgyakorlatot mutatott be. Azóta is komoly sikereket ért el a UCLA egyetem csapatában, a hétvégén a búcsúversenyén megint majdnem a maximális pontszámot kapta.
Ezúttal öt század hiányzott a tökéleteshez, és ez a verseny azért volt különösen fontos számára, mert egyetemi versenyzőként – lévén végzős hallgató – ez volt az utolsó fellépése.
Hiába produkált megint majdnem tökéletest, és kapta a csapatból a legnagyobb értékű pontot, mégsem tudta győzelemre vinni egyetemét. A UCLA csak a harmadik helyen zárt.
Katelyn Ohashi absolutely crushed the final routine of her collegiate career 👏 pic.twitter.com/6itBzeQ9RP
Nem tudni, mi lesz az egyetem után Ohashi sportkarrierjének a sorsa, hiszen, az álomszerűen induló karrierjét sérülések szakították félbe, műtétjei miatt egy időre az elitsportot is abba kellett hagynia. Olimpiáról álmodott, de végül az egyetemi bajnoksággal, és talán a világ legnépszerűbb tornásza elismeréssel ér véget a karrierje."
899,sport,"Komoly verekedés alakult ki a Brooklyn Nets-Philadelphia 76ers meccs harmadik negyedében, az NBA rájátszásának vasárnap hajnali meccsén. Az eset úgy kezdődött, hogy Joel Embiid próbálta blokkolni a brooklyni Jarrett Allent, de inkább leütötte, mint megakadályozta volna a pontszerzésben.
Erre a hazaiaktól Jared Dudley próbált meg elégtételt venni, a vendégektől pedig Jimmy Butler próbálta megvédeni csapattársát, majd a többiek is bekapcsolódtak a csetepatéba. A vége az lett, hogy a játékosok a palánk mögött, a nézők közé zuhantak.
76ers and Nets fight pic.twitter.com/fJEAFHqpjW
Szerencsére sikerült gyorsan lecsillapítani a kedélyeket és kosárlabda is volt. A Sixerts négy ponttal nyert, Embiid 31 pontot dobott, 16 lepattanót szedett össze és 7 gólpassza is volt. A nyerő ember pedig Mike Scott volt, aki hárompontosával 18 másodperccel a vége előtt szerzett vezetést a mérkőzésen szinte végig előnyben játszó hazaiakkal szemben. A philadelphiai csapat már 3-1-re vezet.
A Denver San Antonióban egyenlített, a Houston és a Milwaukee már csak egy győzelemre van a söpréstől. A Rockets kosarasa, James Harden ezúttal nagyon visszafogott volt, 3/20 mezőnykísérlettel, és 2/13 tripával is eljutott 22 pontig.
NBA, rájátszás, f őcsoport-negyeddöntő
Nyugati főcsoport
Az egyik fél negyedik győzelméig tartó párharc állása: 2–2
Az egyik fél negyedik győzelméig tartó párharc állása: 3–0 a Houston javára
Keleti főcsoport
Az egyik fél negyedik győzelméig tartó párharc állása: 3–0 a Milwaukee javára
Az egyik fél negyedik győzelméig tartó párharc állása: 3–1 a Philadelphia javára"
900,sport,"A San Jose Earthquakes 4-1-re verte az amerikai futballbajnokság, az MLS legmagyarabb csapatát, a Sporting Kansas Cityt a vasárnap hajnalban rendezett meccsen. A San Jose 2-0-ra vezetett, amikor Németh Krisztián, a magyar válogatott csatára a 26. percben tizenegyest rontott. Nagyon csúnyán fölé rúgta.
Az első félidőben a 6., majd a 12. percben kapott gólt a Sporting KC, majd a második félidő is úgy kezdődött a Némethéknek, mint egy rémálom. Csak 10 másodperc telt el és jött az újabb hazai gól. Salinas parádés emelésével lett 3-0.
A vendégek még egy büntetőt kaptak, Németh harcolta ki, de ezt a 66. percben chilei Gutiérrez már berúgta. Ezzel alakította ki a 4-1-es végeredményt.
A Sportingban Németh mellett Baráth Botond is kezdő volt, mind a ketten végig játszották a meccset. Sallói Dániel az 57. percben állt be. A Sporting hét meccs után 9 ponttal, a nyugati konferencia 8. helyén áll."
901,sport,"Maráz Zsuzsanna a nők között második, Roskovics Miklós a férfiaknál harmadik helyet szerzett a görög Spartathlon mintájára létrehozott japán ultrafutóversenyen, a 250 kilométeres Szakuramicsin.

A Szakuramicsi az egyik nagy japán szigetet, Honsút szeli ketté, Nagoja és Kanazava között kell futni. A szakura szó cseresznyefát jelent, és nem véletlenül került a verseny nevébe. Az útvonal mellett közel kétezer, elvileg ilyenkor virágba boruló fa található. A fákat egy Rjódzsi Szató nevű férfi kezdte ültetni, aki az árvaházban felnevelkedő gyerekeknek faültetéssel próbált emléket állítani az egyik eredettörténet szerint. A faültetést aztán később mások folytatták, és a verseny győzteseinek tiszteletére is ültetnek egy-egy cseresznyét

A 250 kilométer első fele monoton emelkedő, a második fele jobbára lejtő, a táv során több mint 20 kilométert alagútban futnak a versenyzők.
A külföldiek létszámát erősen limitáló futáson összesen négy magyar indult idén, Maráz és Roskovics mellett Simonyi Balázs és Büki Tivadar. 
A tavalyi Spartathlont megnyerő Marázra a nevezési lista alapján a 2017-es győztes Makiko Nakamura tűnt veszélyesnek, de nem ő lett az ellenfele, hanem Hiroszava Sio, aki elég nagy előnyt hozott össze. A 42k.hu értesülése szerint Maráz abszolútban a hatodik helyen ért célba. 27 óra 12 percig volt úton, 25 perccel kapott ki a japán nőtől.
Roskovics a táv második felében volt erősebb, 172 kilométernél még hatodik volt, onnan jött fel a harmadik helyre. A távot 25 óra 48 perc alatt teljesítette.
Lőrincz Olivértől, Maráz és Roskovics edzőjétől megtudtuk, hogy Maráz hólyaghuruttal küzdött a verseny során. A frissítőpontokon élvezte a japán rizses kínálatot. Izomzatilag mindkét dobogós futó rendben van.

Büki Tivadar 29:51-gyel a 22. lett, Simonyi 32:14-gyel a 41. helyen ért célba.
"
903,sport,"A nurszultani divízió I/A világbajnokságra készülő magyar férfi jégkorong-válogatott 6-1-re legyőzte az A csoportos Olaszországot szombaton Coventryben, írja az MTI.
A magyar csapat villámrajtot vett, már az első percben kétgólos előnyt szerzett. Az olaszok még az első harmadban szépítettek, de ezután csak nőtt a különbség. Magabiztos győzelmet aratott Jarmo Tolvanen szövetségi kapitány együttese. A hat magyar gólon öt játékos osztozott.
A két csapat korábban 40-szerl mérkőzött meg, 14 magyar és 19 olasz siker mellett 7 döntetlen született. Legutóbb februárban a bledi felkészülési tornán hosszabbítás után 1-0-ra győztek az olaszok.
A magyar csapat vasárnap a világelitben szereplő brit válogatott ellen zárja felkészülését Milton Keynesben.
Magyarország-Olaszország 6-1 (2-1, 2-0, 2-0)gól: Nagy G. 2, Galló, Szirányi, Vas J., Sofron, illetve Miceli
A kazahsztáni világbajnokságon április 29. és május 5. között a házigazda kazah válogatott mellett a szlovén, a fehérorosz, a dél-koreai és a litván csapat lesz a magyarok ellenfele. Az első két helyezett játszhat majd a 2020-as, svájci elit vb-n, az utolsó pedig kiesik a divízió I/B-be.
A magyar csapat a vb-címvédő svédek elleni találkozóval indította a felkészülést, és szoros mérkőzésen 4-3-ra kikapott a Tüskecsarnokban. Ezután Miskolcon kétszer is a lengyelekkel mérkőzött, előbb szétlövéssel 2-1-re, majd rendes játékidőben 4-2-re nyert. Szerdán pedig a Tüskecsarnokban 7-4-re verte a vb-rivális szlovénokat."
904,sport,"Az FC Barcelona a spanyol bajnokság 33. fordulójában megőrizte kilencpontos előnyét a Real Sociedad 2-1-es legyőzésével.

lőlap

A Barca az első félidő végén lőtte első gólját, Dembelé szögletét Lenglet fejelte kapuba. A második félidőben a Real Sociedad egyenlített, Mikel Merino szenzációsan indította be Juanmit a védelem mögé. A csatár a földre dőlve kanalazta kapuba a labdát.
A Barca válasza két perc múlva megszületett. A balhátvéd Jordi Alba kapott szintén remek indítást Messitől, majd laposan a kapuba lőtt 15 méterről.
A játéknapon az Atlético Madrid is nyert, az Eibart verte 2-1-re, így maradt a kilencpontos különbsége a Barcelonával szemben. A Real Madriddal viszont még harcban lehet a második helyért.

Tabella:
"
905,sport,"A Hoffenheim kiütéses, 5-2-es győzelmet aratott a Schalke ellen a Bundesliga 30. fordulójában. Az öt hoffenheimi gól közül az egyiket Szalai Ádám jegyezte.

tt

A Hoffenheimmel 25 percig tudott lépést tartani a Schalke, ekkor jött az első gól, Belfoldil talált be, majd a félidő végén Kramaric növelte az előnyt.
A második félidőben egy büntetővel szépített a Schalke, de ezután szétszedte a vendégcsapat. A 65. percben a csereként beálló Szalai növelte kettőre a különbséget. A jobbszélen Belfodil keverte meg a védelmet, majd pontos beívelését a magyar csatár fejelte a kapu bal alsó sarkába az ötösről.

Szalainak ez volt a szezonban az ötödik bajnoki gólja, de a legutóbbit pont fél évvel ezelőtt, 2018. október 20-án szerezte. Mostani találata egyben 50. Bundesliga-gólja is volt.

A Hoffenheim továbbra is nagy iramot diktált, a negyedik góljánál is szétfutották támadói az ellenfelet, a végén pedig Kramaric önzetlenül lepasszolt Amirinek. A 79. percben Belfoldil csapott le egy átadásra, ha már a védők nem mozdultak rá, a lepattanó labdát az ötösön belül tehette kapura. A 90. még Burgstaller csökkentette a különbséget, így lett 5-2.
A Hoffenheim ötven pontjával a hatodik a bajnokságban, de még reális esélye van a negyedik hely megszerzésére is.

 Bundesliga, 30. forduló: 


vasárnap játsszák:SC Freiburg-Borussia Dortmund 15.30Hertha BSC-Hannover 96 18.00


Tabella:


(Borítókép: Dean Mouhtaropoulos/Bongarts/Getty Images)
"
906,sport,"Az FTC 4-1-re verte az egy félidőn át tíz emberrel játszó Vidit az NB I. 29. fordulójának derbijén. A Fradi minden bizonnyal a bajnoki címet is megszerezte, négy fordulóval a bajnokság vége előtt 11 ponttal vezet a második Vidi előtt.

Meccs:

A Vidit a szezonban korábban egyszer sem győzte le a Ferencváros, ez önbizalmat adhatott a vendégcsapatnak.
A Fradi elég hamar gólt lőtt az általában jól védekező Vidinek. A Petrjak által beindított Nguent nem fogták elég szorosan, a Fradi-játékos pedig egy 17 méterről eleresztett lapos lövéssel megszerezte a vezetést a hatodik percben.
A Vidi sokat támadhatott ezután, a 21. percben az egyenlítés is összejött neki. Huszti távolról még csak a kapufát találta el, de a kipattanót Loic Nego már belőtte.
A félidő végén a Vidi elég lehetetlen helyzetbe került, második sárga lapja miatt elvesztette Anel Hadzicot, egy félidőn át 10 emberrel kellett volna kiharcolnia a győzelmet.
Erre azonban nem hagyott esélyt a Fradi, nyomás alá helyezte a Vidit, majd az 57. percben egy szöglet után Haratin fejelt kapuba, és ezzel 2-1-re mentek a hazaiak.
A Fradiba ezután állt be a keretből korábban kitett Davide Lanzafame, aki góllal tért vissza. A 67. percben 25 méterről tekert be egy szabadrúgást a bal felső sarokba. 
Az olasz a végén is megvillant, Bőle szerelése után indult meg, és a jobb alsó sarokba lőtt 15 méterről. Lanzafame duplájával a góllövőlista élére is állt, befogta a 14 gólos Holendert.

Eredmények:


Tabella
"
907,sport,"Gulácsi Péternek és csapatának nem sikerült kapott gól nélkül lehoznia a Borussia Mönchengladbach elleni meccset, de a 2-1-es győzelmükkel megerősítették a Bajnokok Ligáját érő harmadik helyüket a Bundesligában.

meccs

A német bajnokság 30. fordulójában kemény ellenfelet kaptak Gulácsiék, az ötödik Mönchengladbach is versenyben van még a dobogóért.
A meccs jól kezdődött Gulácsiéknak, a 17. percben büntetőhöz jutott a Lipcse, amit Halstenberg be is lőtt. A második félidő elején is betalált egy cselsorozat után, így 2-0-ra mentek.
Gulácsi a bajnoki szezonban 16. kapott gól nélküli meccsére készült, de a 61. percben megkontrázták a Leipzigot, és az utolsó védő sem tudta megállítani Pleát, aki végül elgurított a magyar kapus mellett.
A győzelem kiharcolásában azért így is fontos szerepe volt Gulácsinak, a Mönchengladbach nagyon nyomott az utolsó húsz percben, a 84. percben bravúrral mentett a kapus, majd nem sokkal később, a másik magyar válogatott, Orbán Willie lépett bele az utolsó pillanatban egy lövésbe. Az ellenfél kezezést is reklamált nála, de végül még videóval sem nézték meg az esetet.


Bundesliga, 30. forduló:




Tabella:
"
908,sport,"A Juventus 2-1-re verte a Fiorentinát a Serie A 33. fordulójában, és ezzel meg is nyerte a bajnokságot a hátralévő öt forduló eredményétől függetlenül. A Juventus sorozatban nyolcadszor lett olasz bajnok. 
Az már a forduló előtt biztos volt, hogy bármit is játszik a többi csapat, a Juventus egy győzelemmel már biztosan megszerzi a bajnoki címet, hiszen 17 ponttal vezetett a második Napoli előtt.

stat:

Az örömünnepre készülő Juventust a meccs elején meglepte a Fiorentina, a 6. percben Milenkovic szerzett vezetést. A kapu előtti kavarodásban ő csapott rá először egy kipattanóra és a földön lévő kapus már nem tudta védeni a közeli lövést.
 A Juve még az első félidőben egyenlített, Pjanic szöglete után Alex Sandro bravúrosan fejelt kapuba, szinte teljesen elfeküdve talált be a rövid sarokba a kicsit késő kapus keze és a kapufa között.
A második félidőben egy öngóllal szerezte a hazai csapat. Az 53. percben Cristiano Ronaldo tört be a jobbszélről, majd középre lőtt labdájába Pezzella lépett bele szerencsétlenül, saját kapujába került róla a labda.
A nyáron a csapathoz kerülő Ronaldo egy újabb topligás bajnoki címet gyűjtött be, korábban angol és spanyol bajnok is volt.
A Juventus edzője, Allegri pedig sorozatban ötödik bajnoki címét szerezte csapatával.


Serie A, 33. forduló:




hétfőn játsszák:Napoli-Atalanta 19.00


Tabella:
"
909,sport,"A Kisvárda újra nyert az MTK ellen, az NB I. mostani szezonjában 100 százalékos a mérlege a budapesti csapat ellen.
A Kisvárda a 20. percben Horváth Zoltán találatával szerezte meg a vezetést, apróbb szépséghiba, hogy a gólt előkészítő Grozav méteres lesről indulva kapta meg a labdát. Varga Gábor asszisztens azonban ezt nem jelezte, így Solymosi Péter játékvezető megadta a gólt. Az egygólos előnyét aztán meg is őrizte a meccs végéig a Kisvárda, hiába volt aktívabb a meccs nagyobb részében az MTK.

Tab:

A Paks hét meccs óta nem tud nyerni, és a DVTK ellen volt sorozatban az ötödik olyan mérkőzése, ahol még gól sem tudott szerezni. A meccset 1-0-ra nyerte a DVTK Prosser góljával.

tab

A Felcsút is egygólos meccsen nyert, Knezevic találata döntött a Mezőkövesd ellen.

tab

Az Újpest és a Honvéd 0-0-t játszott egymással, ebben a szezonban mindig döntetlenezett a két klub.

tab

A Haladás három győzelem után újra vereséget szenvedett, a DVSC 2-1-re verte Horváth Ferenc csapatát. A debreceni klub Szatmári góljával és Bódi 11-esével 2-0-ra vezetett, de a meccsen nagyot hajrázott a Haladás, Ivanov szépített a 76. percben, és még ezután is volt helyzete a Haladásnak, Ofusu a kapufát találta el. A legvégén még Király Gábor is kijött kapujából, hogy döntetlenhez segítse csapatát.

tab


Tabella:
"
910,sport,"A címvédő spanyol Rafael Nadal óriási meglepetésre elég simán, két játszmában kikapott az olasz Fabio Fogninitől a monte-carlói salakpályás férfi tenisztorna elődöntőjében.
Nadal 12. győzelmére készült a tornán, sorozatban, de valószínűleg még mindig nem teljesen egészséges, térdproblémákkal küzd. Az első szettben nem volt teljesen alárendelt, de a másodikban már azért kellett küzdenie, nehogy nullára verje őt Fognini. Nadal öt meccslabdát hárítva kerülte el ezt a szégyent, és végül 2:6-ra hozta ki a szettet.
Az olasz játékos ellenfele a döntőben a szerb Dusan Lajovic lesz, aki a világelső Novak Djokovicot búcsúztató orosz Danyiil Medvegyevet győzte le.

 Eredmények, elődöntő: 
"
911,sport,"A világ legjobb hegymászói közé sorolt David Lama, Jess Rosskelley és Hansjörg Auer halt meg egy lavinában, amikor a kanadai Howse Peakre tartottak.
Az Outside Online azt írja, a három mászó az M16 nevű, nehéznek tartott úton próbált meg feljutni a csúcsra, amikor lavinába kerültek. A mászók szerdán tűntek el, a Banff Nemzeti Park munkatársai helikopterekkel keresték őket, de csak a mászófelszerelésük darabjait észlelték, illetve egy félig betemetett testet láttak. A körülményeket ismerve nem élhették túl a lavinát.
A 28 évet élt David Lama sportmászóként kezdte karrierjét, ifjúsági világbajnok és Európa-bajnok is lett, felnőttként világkupagyőztes volt. A szabadmászást 2011 óta űzte. Nagy vállalása volt az Argentína és Chile határán lévő sziklafal, a Cerro Torre megmászása. 2018.ban a Nepálban található 6895 méter magas Lunag Rit mászta meg először nyugati oldalról."
912,sport,"A Bologna 3-0-ra győzött a Sampdoria ellen a Serie A 33. fordulójában, egyre távolabb van a kiesőzónától, már a 15. az olasz bajnokságban.
A Bologna március 10-én kezdte meg nagy sorozatát, az azóta lejátszott hét bajnokijából ötöt megnyert, egyen döntetlenezett, és csak egy vereséget szenvedett. A szombati, Sampdoria elleni győzelmével pedig a hazai mérlege is sokat javult, legutóbbi négy hazai meccséből négyet nyert Sinisa Mihajlovic csapata, ami gólt sem nagyon kap hazai pályán.

stat:

Szombaton a Bologna győzelméhez kellett egy kapus is, mármint az ellenfélé, Emil Audero egyik gólnál sem volt a helyzet magaslatán. Az 54. percben még kitolt egy szabadrúgást, de a kipattanó labdára már nem tudott rávetődni, így aztán csapattársáról, Tonelliről sodródott kapuba a labda.
A 69. percben szinte az alapvonalról lőtt szabadrúgást Pulgar, de ez is nagy feladat volt a kapusnak, a balszélről a hosszú sarok felé tartó lövésnek csúnyán aláfutott.
A harmadik találatnál is feliratkozhatott volna a gólszerzők közé Audero. A 16-osról érkező nem túl erős lövést sikerült valahogy kapuba terelnie a védésével.
A meccsre benevezett Nagy Ádámot nem cserélte be Mihajlovic edző.
Egymást követő ötödik mérkőzésén - negyedik vereségét elszenvedve - maradt nyeretlen a Genoa, amelynél a Torino vendégként bizonyult jobbnak 1-0-ra.
A Lazio a 34. perctől emberhátrányban játszott, a már biztos kieső vendégcsapat, a Chievo a második félidő elején három perc alatt két gólt szerzett, és a házigazdák a lefújásig csak szépíteni tudtak, 1-2 lett a végeredmény.

Tabella:


Serie A, 33. forduló:
"
913,sport,"A Bundesliga 30. fordulójában a Mainz szerezte a leggyorsabb gólt, bő fél perc után vezetett, az Augsburg 6-0-ra ütötte ki a Stuttgartot, a bajnoki címért hajtó Bayern München megszenvedett a Werder Bremennel.
A 12. Mainz a bajnokság 10. helyezettjét, a Fortuna Düsseldorfot fogadta. A hazai csapat kezdte a meccset, a középkezdés után a saját térfélén passzolgatott, a Düsseldorf sem erőltette a letámadást. Fél perc játék után Boetius a jobb szélen indított. A védő Kaminski nem tudott tisztázni, Onisiwo pedig egyből középre tette a labdát, amire Mateta érkezett középen a későn eszmélő védők előtt, 36 másodperc után 1-0 volt a Mainznak.
A Fortuna még az első félidőben egyenlített Lukebakio révén, aki aztán a második félidőben a vezetést is megszerezhette volna a vendégcsapatnak, de kihagyta a megítélt büntetőt. A 67. percben Onisiwo visszavette a vezetést a Maiznak, majd a félidő végén Mateta állította be a 3-1-es végeredményt.
A Bayern München egy ponttal vezetett a forduló előtt a második Borussia Dortmundnak, így nem nagyon van esélye a hibázásra. A Bayern mégsem tűnt igazán motiváltnak a Werder Bremen ellen, az első félidőben csak egy igazi helyzetre futotta Niko Kovac csapatának.
A második félidőben is jól tartotta magát a Werder, de az 57. percben nehéz helyzetbe hozta magát. Veljkovic megkapta második sárga lapját, így tíz emberrel folytatta a vendégcsapat. A Bayern több nagy helyzetet kihagyott, de végül a 75. percben kis szerencsével megszerezte a vezetést. Süle távoli lapos lövése a menteni próbáló Klaassenen pattant meg, a labda irányváltoztatását már nem tudta lereagálni Pavlenka kapus. Ezzel a góllal nyert 1-0-ra a Bayern.
Az Augsburg és a Stuttgart között a tabellán nem volt óriási különbség, előbbi a 14., utóbbi a 16. helyen állt, de mégis olyan meccset hoztak össze, mintha valamelyik topcsapat ment volna a kiesőjelölthöz. A hazai klub 6-0-ra ütötte ki a Stuttgartot.
Az Augsburg a 11. percben kezdte meg a gólgyártást, Rani Khedira bombázott kapuba egy keresztlabda után nem messze a 11-es ponttól, majd hét perccel később szinte ugyanonnan talált be Andre Hahn, ő egy szöglet után lőtte ki a bal alsó sarkot. A harmadik hazai gól is egy gyors támadás végén született az első félidőben, Philipp Max lépett ki a leshatárról a 16-osnál, majd pöckölt el a kapus mellett.
A második félidőben is maradt az augsburgi dominancia, előbb Richter talált be az 53. percben. Hiába tömörült a Stuttgart, egy megpattanó labda után kapáslövésből szerzett gólt. Majd pár perccel később Max duplázott, és a 68. percben már Richter is második gólját szerezte.

STat:


Tabella:
"
914,sport,"Korábban tagadta, de Jarrel Miller végül elismerte, hogy doppingolt az Anthony Joshua elleni bokszvilágbajnoki címmeccsre készülve. Millernél zsírégetőt és növekedési hormont is találtak.
Miller június elsején bokszolt volna az IBF, a WBA és a WBO világbajnoki övét is birtokló Joshua ellen, de a doppingolás után érthetően törlik a meccset. A brit bokszolónak új ellenfelet keresnek. 
A kihívótól még március 20-án vettek olyan mintát, ami pozitív lett. Miller először hevesen tagadta, hogy tiltott szert használt volna, de pénteken végül beismerte, és elnézést kért azért is, mert rosszul kezelte a helyzetet. 
Millernél az első teszt GW5015116 nevű szert mutatott ki, az eredetileg cukorbetegeknek és túlsúlyosoknak kifejlesztett gyógyszer segíti a zsírégetést, és kedvező hatással van a kardiovaszkuláris rendszerre. Egy második teszt már növekedési hormon jelenlétét is bizonyította a bokszoló szervezetében. Ez a hormon az izomépítésben és a regenerációban kap jelentős szerepet. 
(via BBC)"
915,sport,"A szerdai Bajnokok Ligája-meccs után négy nappal ismét összecsapott egymással a Manchester City és a Tottenham. A BL-ben nagy drámát láttunk, mert 4-3-nál a hazai csapat belőtte az ötödik, továbbjutást jelentő gólt a 93. percben, de azt les miatt nem adták meg.
Gyors góllal kezdődött ez a találkozó is, Agüero visszafejelt labdáját Phil Foden előrevetődve fejelte a kapuba.
A 18 éves játékos saját nevelés, az egész angol futball egyik nagy reménysége. Guardiola őt nem állította be szerdán, most ő lett a nyerő embere.
A Tottenhamnek két esélye volt az egyenlítésre, de Szon és Eriksen ezúttal hibázott, így nem volt sok fordulat a meccsben, a második félidőben Sterling sem tudta berúgni a második gólt. Végül nem is volt szükség rá.
A City így egy ponttal a Liverpool elé került, és vezeti a bajnokságot.


 Premier League, 35. forduló:




vasárnap játsszák:Everton-Manchester United 14.30Arsenal-Crystal Palace 17.00Cardiff City-FC Liverpool 17.00hétfőn játsszák:Chelsea-Burnley 21.00


stat
"
916,sport,"A Vidi bal lábas középpályása, Huszti Szabolcs azt nyilatkozta, hogy nem volt konkrét ajánlata korábbi klubjától a Ferencvárostól.
A Fradi vezérigazgatója, Orosz Pál mindezt cáfolta a Fradi.hu-nak.
""Azért nem értem Huszti Szabolcs mostani megnyilvánulását, mert gondolom, pontosan tudja, hogy ügynökén keresztül a Ferencváros konkrét ajánlatot tett a havi fizetésére. Ráadásul ennek az ajánlatnak az elfogadása esetén az akkori Fradi legjobban fizetett játékosa lehetett volna. Ezt az ajánlatot nem fogadták el. Válaszukat tudomásul vettük és mi ezt a történetet abban a pillanatban le is zártuk.""
A bajnokságot nyolc ponttal vezető Ferencváros fél nyolctól találkozik a második, a bajnoki címvédő Vidivel. A zöld-fehérek a 30. aranyérmükért hajtanak."
917,sport,"A francia bajnokság vasárnap esti meccsén (21.00) a Paris Saint Germain a bajnoki címért játszik, és a hétfőn leégett Notre-Dame-ra is emlékezik majd a mezén.
A PSG vendége a Monaco lesz, ők is olyan mezben lépnek pályára, amelyiken szerepel a katedrális.
A Monaco a 16. helyen áll, meglepetés lenne, ha meg tudná akadályozni a PSG újabb bajnoki címét, igaz Thomas Tuchel csapata hullámvölgybe került. Hat forduló van hátra, a 81 pontos PSG 17 ponttal előzi meg a második helyen álló Lille-t.
Rádióból hallott a tűzről, mindenképp segíteni akart.
Eddig 400 millió euró jött össze. Becslések szerint a teljes összeg elérheti az egymilliárd eurót is.
A cég szóvivője szerint kizárt, hogy egy csikk okozta volna a pusztító tűzvészt."
918,sport,"Minden idők egyik legnagyobb volumenű szponzori szerződésének megkötése előtt áll a Real Madrid futballklub és az Adidas sportszergyártó cég.
A Marca spanyol sportnapilap szombati információját az MTI vette észre.
A klubhoz közel álló lap szerint a felek rövidesen aláírják a 12 évre és 1,6 milliárd euróról szóló megállapodást.
A Real Madrid, amely a holland Ajaxszal szemben címvédőként búcsúzott a negyeddöntőben a Bajnokok Ligájától, a spanyol bajnokságban jelenleg a harmadik az FC Barcelona és az Atlético Madrid mögött."
919,sport,"A stadionépítések lassan befejeződnek, ezért érdemes ezen statisztika felett hosszabban időzni. Mert itt jól látszik a kihasználtság, vagyis nem volt-e túlzó néhány építkezés.
A legnagyobb szurkolótáborral rendelkező Ferencváros több mint 9 ezer fölé tornászta az átlagnézőszámát, de az aréna kevésszer telik meg. A bajnokságban vezető Fradi így is növekedést mutat, ami elfogadható. Illetve a 22 ezres stadiont többször megtöltötte a válogatott és a Vidi is.
A Debrecenben hiába vannak saját nevelésű fiatalok, és hiába is szerepelnek messze erő felett, az a nézőszám, ami a Dombi-Sándor tengely idején volt, már nem tér vissza a Nagyerdőbe.
A 20 ezres stadion 17 százalékos kihasználtsága ijesztő.
Pedig a Loki 3384 nézővel a negyedik legnépszerűbb futballcsapat az országban.
És akkor még nem beszéltünk a futball és más sportágak összehasonlításáról. Pár tanulságos megjegyzés:"
920,sport,"A Portugália közepén található 100 ezer lakosú Viseu neve valószínűleg nem sok magyarnak mond valamit. Ha mégis, talán arról ismert, hogy itt született a Videoton korábbi kétszeres BL-győztes vezetőedzője, Paulo Sousa. Valószínűleg viszont már nem sokáig lesz Sousa a város legismertebb futballistája, a Benficában játszó 19 éves João Félix ugyanis rakétaként tör előre.
Az Európa Liga negyeddöntőjében, az Eintracht Frankfurt elleni párharc első meccsén kulcsszerepe volt a portugál csapat jó játékában, mesterhármast lőtt, és volt egy gólpassza is, ezzel benne volt csapata mind a négy góljában. A visszavágón viszont 4-2-es előnyről is kiestek: a lehengerlően játszó frankfurtiak 2-0-ra nyertek, és így ők mentek tovább az elődöntőbe.
A Frankfurt elleni hazai meccsen történelmet is írt, 19 évesen és 152 naposan egyrészt az Európa Liga történetének legfiatalabb játékosa lett, aki mesterhármast ért el – Marko Pjaca rekordját vette el, aki 19 évesen és 214 naposan lőtt három gólt még a Dinamo Zagreb játékosaként –, másrészt a Benfica legfiatalabbja lett, aki nemzetközi szinten triplázott. Utóbbi könnyekig meghatotta Félixet, de lehet, nem árt, ha hozzászokik az érzéshez, mert valószínűleg elég sok rekordot megdönt majd a következő évtizedben.
Félix egyébként kvázi ajándékként került a Benficához, gyerekként ugyanis eredetileg a Porto utánpótlásába került. Félixnek 120 km-t kellett utaznia edzésre és a meccsekre, hogy ezt megspórolják, amint lehetett, beadták a szülei a csapat akadémiájára, ahonnan már az első este sírva hívta fel szüleit, hogy haza akar menni. Erre apja csak annyit mondott:
Jól van fiam, érted megyünk, de ha most hazahozunk, többé már nem viszünk vissza.
Ezzel el is dőlt, hogy inkább marad, és tovább küzd az álmáért.
A Portóból Benficába igazolás normál esetben nagy dolognak tűnhet, hiszen mégiscsak Portugália három legnagyobb csapatából kettőről van szó, amelyek között azért a rivalizálás elég nagy, João Félix viszont könnyedén hozta meg a döntést, és csak azt nézte, hogy a Benfica mennyire épít a saját nevelésű játékosaira.
Elhatározása hátterében az állt, hogy a kortársaihoz képest kisebb és gyengébb Félix viszonylag kevés lehetőséget kapott, edzői a nagyobb, fizikailag érettebb, erősebb és gyorsabb játékosokat preferálták, mesélte a Players' Tribune által készített videós anyagban a portugál. 
Elnézve a mostani játéktudását, meglepő lehet, hogy nem indult minden simán, az ificsapatnál csak a szezon közepén került be a kezdőcsapatba, onnantól viszont nem volt megállás – 2016-ban ő lett máig a legfiatalabb, aki pályára lépett a Benfica B-ben (16 évesen), majd 2018-ban a Benfica-Sporting lisszaboni derbi legfiatalabb gólszerzője lett második felnőtt meccsén.
Nem csoda, hogy a Porto egykori csapatkapitánya, Rodolfo Reis azt mondta, legszívesebben bottal verné annak a fejét, aki hagyta, hogy Félix elmenjen a Portótól.
A játékstílusát gyakran szokták Félix gyerekkori példaképéhez, Kakához hasonítani – játéka a volt Benfica- és Sporting-edző, Jorge Jesus szerint Rui Costa és Kaká keveréke –, hiszen mindketten remekül passzoló támadójátékosok, akik befejezésben is veszélyesek, ráadásul mindketten bevethetők a csatár mögötti összes poszton, középen és a két szélen is. Félix akkor a legerősebb, ha a bal szélről középre vágva, erős jobb lábát kihasználva tüzelhet, de 180 centis, fejjel is nagyon veszélyes.
Sokáig úgy nézett ki, hogy a balszélső poszt lesz a végső állomás számára, de ez a Benfica új vezetőedzője, Bruno Lage 2019. január 3-i érkezésével megváltozott. A csapat addig 4-3-3-as felállásban játszott, ebben volt Félix a balszélső, Lage alatt viszont 4-4-2-re váltottak, Félix pedig Haris Seferović mögött kvázi második csatár lett.
Lage variálásával két dolog derült ki: Félix és Seferović az addig gondoltnál sokkal jobban megértik egymást a pályán, illetve, hogy
Félix igazi posztja pont a csatár mögött van, január 3. óta ugyanis 23 meccsen 13 gólja és 6 gólpassza van,
vagyis a szezont nézve csak 2 gólt és 1 gólpasszt nem az új rendszerben hozott össze.
Az új szerepkör mellé új edzőtervet is kapott, azt ugyanis a Benficánál is észrevették, hogy a tartósan jó futballhoz karcsú lesz a picivel több, mint 60 kilója.

joao felix

Félix tehetsége persze nem nagy titok a futballvilágban. A Bleacher Report portrécikke szerint már januárban elég hosszú volt a lista, hogy kik érdeklődnek iránta: a Benfica stadionjában a médiaakkreditációkat kiadó szobában a pulton általában ott egy lista, hogy melyik csapat játékosmegfigyelői vannak jelen. Január 29-én, a Boavista elleni bajnokin a Barcelona, a Manchester United, a Chelsea, a Bayern München és a Feyenoord megfigyelője is ott ült már a lelátón, szinte biztosan Félix miatt. A lista azóta csak nőtt, a Manchester United mellett a Real Madrid és a Juventus követi legközelebbről a portugál sorsának alakulását, de alighanem tucatnyi klub van még, ami hajlandó lenne 120 millió eurót egyből letenni érte.
Február elején, a Boavista elleni meccs utáni héten maga Cristiano Ronaldo is a helyszínen figyelhette, ahogy João Félix bizonyít Ronaldo nevelőklubja, a Sporting ellen. És bizonyított is, Félix előbb szerzett egy érvénytelenített gólt, majd egyből egy érvényeset, és egy büntetőt is kiharcolt a lefújás előtt, tehát kulcsszerepe volt a Benfica 4-2-es győzelmében, amiért a meccs legjobbjának is választották.
A Benfica alelnöke, Rui Gomes da Silva kicsit viccelődött is a helyzeten, amikor azt mondta, hogy “Portugália legjobb játékosa ott volt az Alvaladéban. Kedves Cristiano Ronaldótól, hogy elment megnézni.”
Nagyon szeretnék Cristiano Ronaldóval együtt játszani, hiszen ő a legjobb. Példakép mindenki számára, világszerte ismert, egy ikon. Ha egy olyan szörny mellett játszhatnék, mint ő, még tovább fejlődhetnék
– mondta ötszörös aranylabdás honfitársáról, akivel a remek ifiévek mellett abban is hasonlítanak, hogy mindkettejüket Jorge Mendes menedzseli, és tudjuk, hogy Mendes mit tudott kihozni C. Ronaldóból - anyagilag.
Persze nem árt megvárni, hogy a Benficában, vagy esetleg nyár után egy új csapatban többet mutasson, hiszen minden Kylian Mbappéra jut egy Bojan Krkic vagy épp Freddy Adu, akiket 16 évesen szupertehetségnek kiáltanak ki, mégsem viszik sokra.
Félix esetében azért bizakodásra adhat okot, hogy a mai futball legnagyobb sztárjaihoz képest erősebben kezdett a felnőtteknél: az első 1000 játékperce alatt 22 tétmeccsen 8 gólig és 5 gólpasszig jutott, ami kiemelkedő a többiekhez képest. Cristiano Ronaldo a Sportingban 3 gólt és 1 gólpasszt hozott össze 1000 perc alatt, Neymar 4 gólt és 2 gólpasszt, Mbappé pedig 4 gólt és 6 gólpasszt ért el ugyanennyi idő alatt. Egyedül Lionel Messi magasodik João Félix fölé, az argentin zseni 13 gólt és 8 gólpasszt jegyzett profiként lejátszott első 1000 percében, de Messihez mérni senkit nem túl fair dolog.
Félix jövője viszont tényleg fényes lehet. 2017-ben, már 17 évesen behívták a portugál U21-es válogatottba, tehát három korosztályt simán ki tudott hagyni. Márciusban, 19 évesen már az Eb-selejtezőkre is beválogatták a felnőtt keretbe, de a cserepadról még nem állhatott be.

(Borítókép: Octavio Passos / Getty Images Hungary.)
"
921,sport,"Az RB Leipzig magyar kapusának, Gulácsi Péternek 15 olyan meccse volt a szezonban, amikor nem kapott gólt. A Gladbach ellen jöhet a tizenhatodik meccs, és megközelítheti Manuel Neuer rekordját, aki 21 olyan meccset hozott le a Bayern kapujában, amikor érintetlen maradt a hálója.
Bernd Lenónak a 2014-15-ös szezonban volt olyan sorozata a Leverkusenben, amikor 16-szor mehetett haza úgy, hogy nem kellett a labdát kiszednie a hálóból, de ezzel is csak második lett a világbajnok Neuer mögött. Ez a csúcs is karnyújtásnyira van a 29 éves játékostól.
Fantasztikus német neve van ennek a statisztikának, egyszerűen csak fehér mellénynek hívják, arra utalva, hogy a kapusnak nem akadt dolga a meccsen.
Az idei rangsor:
Mindenesetre az sem lenne kis dolog, ha ezt a különversenyt Gulácsi nyerné, és ő lenne az idény legmegbízhatóbb kapusa.
A csapat edzője, Ralf Rangnick persze rögtön jelezte a kérdésre, nem foglalkoztatja a csapatot ez a csodás mérleg, a harmadik helyet szeretnék megőrizni, hogy jövőre a Bajnokok Ligájában szerepelhessenek."
922,sport,"Továbbra is fontos téma Dárdai Pál helyzete a Herthánál. A magyar edző megkapta a szezon hátralévő öt meccsét, de a jövő évi felkészülést már nem ő irányítja, és a szezon kezdetén sem ő ül a kispadon. Azt egyelőre még nem tudni, ki lesz az utóda.
Most a Bildnek beszélt arról, milyen szándékai vannak a közeljövőben.
""Októberig a Balatonon leszek, nagyon jól érzem ott magam, fel tudok töltődni. Egy csónakban fogom várni a vízen a Bundesliga nyitányát, ott fogom hallgatni egy kis tévén a bajnokság szignálját, nem Berlinben. Hasznosan fogom eltölteni a felszabaduló időt, mert ez a négy és fél év azért nyomot hagyott rajtam.
Novembertől pedig továbbképzem magam, mert mindig érdekeltek a sporttudományok, és az egyetem, ezért ott lesz a helyem.
Erre nem volt időm, most bepótolom.""
Tervei szerint tanulmányútra is megy, de azt még nem tudja, egy vagy két nagy klubot látogat-e meg. 2020 nyarán pedig kíváncsian várja, milyen feladatot talál neki a klubja.
Most azonban még fontos feladat áll előtte, hiszen az öt vereség után szeretné vasárnap este lezárni a negatív szériát a Hannover ellen. A sérültek visszatértek (Grujic, Darida, Stark), ezért jó esélye van a csapatnak a győzelemre az utolsó helyre sodródó Doll-csapattal szemben.
""El akarom érni a tizedik helyet"" - jelentette ki a minimális célt.
Ehhez fontos lesz a győzelem, mert most a 11. pozíciót foglalja el a 35 pontos Hertha, de csak két ponttal van lemaradva az újonc Düsseldorf mögött. A 9. helyen álló Wolfsburgnak viszont már 45 pontja van."
923,sport,"Hanga Ádám a Barcelona legeredményesebb játékosa volt 17 pontjával az Anadolu Efes elleni idegenbeli Euroliga-meccsen, Isztambulban.
Az utolsó kosarat is a magyar játékos szerezte. Kiszorított helyzetben volt, de befordult, és nem hibázott, ezzel alakította 74-72-re a meccset.
Az utolsó török támadásból nem született pont, ezzel a katalánok komoly előnybe kerültek, hiszen hazai pályán játszhatják a két következő meccset, és ha mindkettőt megnyerik, akkor bejutnak a négyes döntőbe.
A többi párharc állása:"
924,sport,"Kállai Gábor nemzetközi nagymester a múlt nagy sztárjának partiját kereste meg. A kubai José Raúl Capablanca az egyik legnagyobb sakkozó volt 100 éve. Ebben a játszmában nagy volt a tét, mert a korszak egy másik nagy sakkozójával, Jefim Bogoljubovval mérte össze az erejét 1928-ban Bad Kissingenben.
A kubai akkor éppen nem volt világbajnok, mert Aljechin legyőzte egy évvel korábban. Bogoljubov szerezte meg a kihívó jogát, de végül őt könnyedén győzte le Aljechin.
Ahogy ebben a partiban a 40. lépésben a sötéttel játszó Capablanca is, miután zseniálisat húzott, és két lépésben mattot is adott volna, de ezt megelőzve az orosz feladta.
Észreveszi mit tett 91 évvel ezelőtt a világbajnok?

 Az előző részek tartalmából: 

Rafinált lépés kell az azonnali matthoz
Hosszú lépés kell azonnali matthoz
Amikor egy gyalog nagyon kell a matthoz
Negyedszer azt kutattuk, hová, hová azzal a lóval
Ötödszörre is egy huszár lett a sötét végzete
Hatodszor megnéztük, milyen zseniálisat húzott Carlsen
Hetedszerre a király adta a mattot, bármennyire is hihetetlen
Nyolcadszorra az elszabadult és fékezhetetlen lovak okoznak egy csomó bajt és persze mattot.
Kilencedik alkalommal csőbe húzták a királyt.

A megfulladt király története.

Aljechin a szimultán 11. lépésében verhetetlen lépést varázsolt elő.
A huszárnak c5-re kell lépnie. Ha a bástya üti, ha a gyalog, elkerülhetetlen a matt, mert a sötét gyalog e4-ről mattot ad."
925,sport,"2017-ben, 21 év után, újra európai kupa döntőjébe jutott az Ajax: az 1996-os Bajnokok Ligája-döntő után az Európa Ligában játszhatott a Manchester Uniteddel. Peter Bosz volt az edző, csapatában egy sor fiatal, tehetséges feltörekvő játékossal: meglehetősen gyenge produkcióval kaptak ki egy nagyon átlagos Unitedtől 2-0-ra.
Az Ajax fejesei, az ügyvezető, volt világklasszis kapus, Edwin van Der Sar és a futballigazgató, a szintén BL-győztes, a Barcelonát is megjárt szélső, Marc Overmars úgy döntöttek, hogy elengedik, aki menni akar.
Kezdték az edzőnél: Boszt a Borussia Dortmund szerződtette le, majd rúgta ki alig félév múlva, 2017 végén.
A döntőben szereplő játékosok közül
Kerestek 85 millió eurót három játékoson 2017 nyarán.
A többiek maradtak, a padra Marcel Keizert szerződtették, de ő olyan gyorsan bukott, mint Bosz a németeknél, és 2017 december végén megérkezett a jelenlegi sikerek kulcsa, Erik Ten Hag.
A 49 éves edző játékosként középhátvéd volt, és nem futott be különösen nagy karriert. A holland válogatottba nem került be: Twente, De Graafschap, Waalwijk, Utrecht voltak a klubjai, legelőbbiből indult, kétszer visszatért oda, és onnan is vonult vissza 2002-ben.
Csak 2012-ben lett edző, a hagyományosan az első és másodosztály között liftező Go Ahead Eaglest kapta meg, a klub résztulajdonosa volt Overmars is. Egy szezon után a Bayern München második csapatát vette át amikor az elsőt Pep Guardiola készítette fel, két szezon múlva ment vissza hazájába: az Utrechttel 2016-ban ötödik, 2017-ben negyedik lett a bajnokságban, innen hozta el Overmars 15 hónapja. És kezdődhetett az Ajax felépítése.
Az előző bajnokságban, fél szezonja végén másodiknak jöttek fel, így indulhattak a BL-selejtezőkön, három kört is menniük kellett, hogy a főtáblára jussanak, csapat ennyire messziről még nem került elődöntőbe a Bajnokok Ligájában. Ami nélkülözhetetlen volt, hogy ne távozzon senki a fiatalok közül, a múlt nyáron így megtartották
Ten Hag jó szemmel rutinos futballistákat hozott melléjük, a 26 éves argentin balhátvédet, Nicolas Tagliaficót, a Manchester Unitedből 28 évesen visszatérő Daley Blindet és a legjobb napjain elméletileg már túljutott csatárt, a 30 éves szerb Dusan Tadicot. (Nem annyira mellékesen, az új emberek nem kerültek sokba, hárman összesen 35 millió euró körül voltak.)
A keret, illetve a kezdőcsapat így a fiatal lendület és a tapasztalat tökéletes elegyét adta ki, Torinóban 24 éves átlagéletkorú tizeneggyel álltak fel az átlag 27 éves Juve ellen.
A volt Barca-kapus, Onana, majd Veltman, Blind, De Ligt és egy fiatal, szintén tavaly igazolt egyiptomi, Mazraoui alkotta a védelmet. Előttük a középpályán Schöne és De Jong, szűrőfélék, Ziyech és Neres, a két szélső, középen a saját nevelés, Donny van de Beek, középcsatárként pedig Tadic - elméletileg.
Elméletileg, nagyon fontos szó ez, ugyanis a négy védőtől fölfelé a posztok jóval kötetlenebbek, mint napjaink szinte bármelyik topklubjában. De Jong nem csak szűr, de szervez is, ahogy Schöne is, a védők után ők az első építőemberek. Van de Beekkel egy 6-os számú középpályás van a 10-es helyén, pontosan ilyen a játéka is, nem varázsló, ellenben képes rengeteget dolgozni. Neres és Ziyech sem csak a széleken mozog, ahogy Tadic kvázi sosincs a posztját jelentő 9-es helyén, legelöl és középen, sokkal inkább irányít visszavontan. A Juventus ellen igazi középcsatáruk csak a 88. percben lett, amikor beállt az egyik öreg, Klaas-Jan Huntelaar.
Vagyis ez a csapat egy teljesen összekavart, a mai, szigorúan posztra szelektáló futballnak ellentmondó fantáziatizenegy, ami leginkább a Cruyff-féle holland totális futballra emlékeztet.
Ott sem voltak szigorúan megkötött posztok, illetve minden pozícióban több posztot is bejátszani képes emberek szerepeltek. Valami ilyesmit látunk Ten Hag Ajaxánál.
Ezt egészíti ki az abszolút Cruyff-féle, barcelonás stílus, ami
Ten Hag eddigi 67 Ajax-meccsén 190 gólt eredményezett. összgólkülönbségük is elképesztő: +130.
Nézzük csak meg ezt a támadást:
Ugyanúgy, ahogy a Barcában, leghátulról építkeznek, maximum 1-2 érintéssel, labdacipelés nélkül, annyi passzal, amennyire csak szükség van. Nem kapkodva, hanem lépésről lépésre felfejlődve. A juvésok csak kergetik a labdát.
Nem annyira dominánsak, mint a Barcelona, de sokkal pörgősebbek, ez sem a Real Madridnak, sem a Juventusnak nem tetszett. Sőt, a csoportban már a Bayern is szenvedett ellenük.
A torinói 49%-os labdabirtoklásuk kifejezetten jó, de ennél fontosabb, hogy gyorsan és nem mellékesen labdabiztosan lendülnek védekezésből támadásba.
A legfontosabb persze a passz, és hogy a játékosok a lehető legkevesebbet tartják maguknál a labdát.
Nyilván ehhez klasszisok kellenek, máshogy nem verték volna ki a Realt idegenben, aztán a Juventust idegenben. Ten Hag kiváló stratégiája mellett nélkülözhetetlen, hogy minden csapatrészben van egy extra emberük:
Ziyech és David Neres is csak egy lépésre van attól, hogy világklasszisnak mondjuk, sőt. Előbbi végigjátszotta a tavalyi vb-t a marokkóiaknál, utóbbi most kezd bekerülni a brazil válogatottba.
Nem véletlen, hogy a 21 éves De Jongot már 75 millió euróért leigazolta a Barca a következő szezonra, és küszöbön áll, hogy a Juventusnak győztes gólt fejelő 19 éves De Ligtet is odavigyék. Utóbbi totálisan saját nevelés, ahogy van de Beek is. Van kihez nyúlni, ha úgy adódik.
Ziyech és Neres is nehezen ússza meg a nyáron, hogy topklubba lépjen.
Törvényszerű, hogy júniusban szétesnek, így bennük van a most vagy soha érzés: ez az esélyük, az idei az ő Bajnokok Ligájuk. Az Ajax 1997 után játszhat újra BL-elődöntőt, azóta a Van Gaal-összeszedte, 95-ben BL-nyertes csapat óta ők az elsők, akinek sikerült.
Valószínűleg - ismét - jó időre az utolsók is lesznek a négy között, de a várható nyári feloszlásig még be kell húzniuk egy bajnoki címet - négy fordulóval a vége előtt gólkülönbséggel vezetnek -, és le kell játszaniuk a BL-ben két elődöntőt.
A Tottenham Hotspur lesz az ellenfelük, és miután a Madridot és a Juventust is idegenbeli visszavágón verték ki, először kezdhetnek majd ők idegenben, ami jóval kedvezőbb. 
Cruyff három éve halt meg, de volt klubjának jelenlegi legjobbjai is bizonyítják, a futballra olyat hagyott, ami örök, és ha egy megfelelő ember összegyűjti a megfelelő tudású és egyéniségű futballistákat, újra és újra sikerre lehet vinni."
926,sport,"Az orosz Szergej Szamszonenko pénteken bejelentette, hogy nyártól nem támogatja a tulajdonában lévő macedón Vardar Szkopje férfi kézilabdaklubot.
Az üzletember a klub honlapján közzétett nyílt levélben, amit az MTI vett észre, azt írta, hét éve szponzorálja a csapatot - amely tavalyelőtt megnyerte a Bajnokok Ligáját -, de az egyre növekvő pénzügyi nyomás, és a támogatás hiánya miatt ez az időszak hamarosan véget ér.
Szamszonenko elárulta, hogy az európai szövetségtől és a támogatóktól származó összegek a csapat éves költségvetésének a tíz százalékát sem érik el, és hiába kapott már számos ígéretet az elmúlt esztendőkben, a helyzet nem változott.
""Az RK Vardar az ország jelképe. Minden macedón vállalkozót felszólítok, hogy segítsen megmenteni a nemzet büszkeségét.""
A tulajdonos kifejtette, hogy az elmúlt három szezonban mindennapos küzdelmet jelentett számára a csapat fenntartása. A klub adóssága folyamatosan növekedett, márpedig a továbbiakban nem szeretné veszélyeztetni a csaknem ötezer embert foglalkoztató vállalatainak sorsát.
A Vardar női csapata sorozatban ötször szerepelt a BL négyes döntőjében, de a mostanihoz hasonló okok miatt Szamszonenko tavaly nyáron beszüntette a támogatását, ezért a mostani idényben már el sem tudott indulni az első számú európai kupasorozatban.
A sikerek ellenére az orosz üzletember a macedón állam segítségére sem számíthat, ugyanis közismerten rossz a viszonya Zoran Zaev miniszterelnökkel és a kormányközeli sajtóval.
A Vardar férficsapata a BL negyeddöntőjében a magyar bajnok MOL-Pick Szegeddel találkozik, a párharc első mérkőzését jövő csütörtökön, a visszavágót május 5-én rendezik. A macedónok játékosai hónapok óta nem kaptak fizetést.
A férfi kézilabdában nem ritka, hogy fenntarthatatlan egy-egy klubcsapat, elég csak a sokszoros BL-győztes Ciudad Realra, vagy az egyszeres győztes Hamburgra gondolni. A dán Koppenhága is csődbe ment."
927,sport,"Hanga Ádám vezérletével a Barcelona 74-72-re győzött a török Anadolu Efes otthonában a férfi kosárlabda Euroliga negyeddöntőjében, így pénteken 1-1-re alakult a párharc állása - jelentette az MTI.
A magyar válogatott játékos 24 és fél percet töltött a pályán, ezalatt 17 pontot dobott, amivel csapata legeredményesebbje volt. Hangának volt három gólpassza, és szerzett négy lepattanót is.
Az egyik csapat harmadik győzelméig tartó párharc első meccsét szerdán a törökök nyerték 75-68-ra, akkor Hanga hét ponttal zárt. A harmadik találkozóra kedden Barcelonában kerül sor."
928,sport,"A spanyol bajnokság 33. fordulójának nyitómeccsén pénteken 21 órától a nemzetközi kupaindulásért harcoló Alaves a kiesés ellen küzdő Valladolidot fogadta.
A vendégcsapatnak minden pont létfontosságú, ezért Yoel kapus hibája egészen hajmeresztő, különösen bő három perc játék után.
Nem volt a legjobb a hazaadás, de ha kiengedi, jön egy szöglet. Ha már maga elé tette, sokkal gyorsabban kellett volna megoldania a helyzetet, nem ilyen bénultan. Guidetti mintha számított volna erre a hibára, dobta magát, és jól tette, mert az Alaves ezzel már gyorsan vezetett.
A 24. percben a lelkileg nem túl jó állapotban lévő Yoel elnézett egy szabadrúgást is, ezzel lett magabiztos az Alaves előnye, a Valladolidnak félóra alatt már kettőt kellett cserélnie.
A Valladolid ilyen előzmények után is feltámadt, és egyenlített (2-2), a 90. percben pedig a fordításra is volt esélye, miután kapufát lőtt.

stat
"
929,sport,"Különleges lebonyolítása van a dán kézilabda bajnokságnak, miután a legjobb nyolc csapatot két négyesre osztották a felső házban. De még ennél is különlegesebb jelenetet láthattunk az első meccsen.
A 7. helyen végző Aarhus az alapszakasz második helyét megszerző GOG Gudmét fogadta, amikor már az utolsó 10 percben, vagyis a meccs legfontosabb szakaszában jártunk.




Akkor egy vicces kedvű néző úgy gondolta, hogy világhírűvé teszi ezt a meccset, besétált a pályára a sarokból, és beállt a kapus mögé. 
A Gudme kapott hetest, azt nem tudjuk, hogy bement-e, de azt igen, hogy a bírók természetesen észlelték, mi történt, és kitessékelték a drukkert a pályáról.
A meccset a Gudme nyerte 28-26-ra, így győzelemmel kezdte a rájátszást."
930,sport,"A következő idényben a Pekingi Sportegyetem csapata is indul a SEHA Ligában, a legjobb közép- és kelet-európai férfi kézilabdaklubok bajnokságában - tudatta az MTI.
A SEHA Liga honlapjának pénteki beszámolója szerint a végrehajtó bizottság jóváhagyta a kínai csapat csatlakozását, valamint a létszámbővítést, így az ősszel kezdődő szezonban az eddigi tíz helyett 12 együttes alkotja majd a mezőnyt.
""A kilencedik kiírás számos újdonságot hoz majd, az egyik a pekingi csapat csatlakozása. Ez is jelzi, hogy új korszak kezdődik a régió kézilabdasportjában és a SEHA Ligában""
- mondta Mihajlo Mihajlovszki ligaelnök.
A macedón sportvezető a hónap elején elárulta, tárgyaltak a Telekom Veszprém vezetőivel, akik élénken érdeklődnek a visszatérés iránt. Amennyiben megszületik a megegyezés, a korábbi kétszeres győztes magyar klub három évre szóló szerződést ír alá.
""A MOL-Pick Szeged csatlakozásáról is többször egyeztettünk, de a vezetőedzőjük végül másképp döntött. Minden meccsüket húsz góllal meg akarják nyerni a magyar bajnokságban, ahelyett, hogy a SEHA Ligában azonos játékerőt képviselő ellenfelekkel találkoznának"" - tette hozzá gúnyosan.
A Szeged a macedón Vardarral került össze a Bajnokok Ligája legjobb nyolc csapata, és ha nyer Juan Carlos Pastor csapata, akkor történetében először ott lesz a kölni Final Fourban.  
A következő szezon teljes mezőnyét májusban jelentik be."
931,sport,"Összegyűjtötte a Marca, mennyi pénzt költött el Pep Guardiola a Citynél és a Bayernnél. A Barcelonával kétszeres BL-győztes edző 2013-ban igazolt a bajorokhoz, épp egy BL-trófea után, de még csak a döntőbe sem tudott jutni, háromszor egymás után az elődöntőben ért véget a müncheniek idénye.
A Citynél ez a harmadik szezon, és még az elődöntőt sem érte el egyszer sem, míg az előd, Manuel Pellegrini legalább egyszer bevitte oda a csapatát.
Guardiola szabad kezet kapott és temérdek pénzt, ezért is érdemes összegezni, mennyit is valójában. A Bayernre általában nem volt jellemző addig a feneketlen költekezés. 
A bajnoki címek megvoltak a Bayernnel, és a City is könyörtelen volt az előző évben, idén viszont a Liverpool lépéselőnyben van, és nem utolsósorban még áll a BL-ben.
A City csak egy nyáron 317 millió eurót fizetett ki játékosokért. Persze már korábban is jellemző volt az angolokra a mértéktelen szerződtetés, mert az arab Mansour sejk már 1,66 milliárd eurót fizetett ki eddig a projektre 2008-tól, és még a döntő is távoli volt. 
Ha valami nem ment már a katalánoknál sem Guardiolának, akkor az a hatékony pénzköltés. Az első BL-siker után, vagyis 2009 nyarán leigazolta a Barcához az Intertől Zlatan Ibrahimovicot 70 millió euróért - egy év után, BL-győzelem után elment a svéd -, de még ez volt a kisebb baj. Elköltött ugyanis 44 milliót Csigrinszkijért, Keirrisonért valamint Maxwellért. Az ukrán védőt már az aláírás pillanatában sem értette senki, és végül néhány meccsel a lábában vissza is tért a Sahtar Donyeckhez. A Sahtar óriási üzletet kötött, mert 25 millió eurót védőért nem volt szokás fizetni akkoriban, amikor a gazdasági válság a tetőpontján volt.
A következő évben 70 milliót költött, David Villa, Mascherano, Adriano és Afellay érkezett. A szezon végén megnyerték a Manchester Uniteddel szemben a BL-t. Az első két igazolással nem vállaltak nagy kockázatot, be is jött mindkettő.
Egy év múlva 60 milliót költött, Fabregas és Alexis Sanchez érkezett, a BL nem jött össze 2012-ben, mert a későbbi győztes Chelsea az elődöntőben eredményesebb volt."
932,sport,"A 60. percben jártunk a Napoli-Arsenal meccsen, az angolok Lacazette szabadrúgásával 1-0-ra vezettek, összesítésben pedig már három gól volt az előnyük.
Nacho Monreal a 60. percben egyszer csak kiment a pályáról, hogy aztán öt perc múlva már megkönnyebbülten jöjjön vissza. Azért nem tűnt fel igazán, mert Xhaka helyett Elnemy lépett a pályára, miközben a spanyol középpályás megcélozta az öltözőt. Pontosabban a vécét.
Az Arsenal drukkerei viccesen közelítettek az eset felé, volt, aki bízott benne, nem felejtett el kezet mosni. Az is egy komment volt, hogy miközben Gary Lineker jegyzeteket készít, és értelmezi a játékot, a 32 éves játékos, tojik rá. Nem hiányzott a pályáról, mert a Napoli nem igazán volt veszélyes ebben az időszakban."
933,sport,"Komoly zavart okozott Olaszországban a Juventus váratlan kiesése a Bajnokok Ligájából, ugyanis az Ajax elleni kudarc után két nap alatt két teljesen ellentétes irányító vészforgatókönyvről kezdtek el írni az olasz lapok.
Csütörtökön a La Gazzetta dello Sport és a Tuttosport még azt írta, hogy Cristiano Ronaldo tombolt a kiesés után, és azt látva, hogy rajta kívül szinte egyetlen játékos sem üti meg a Bajnokok Ligája szintjét, azonnali és jelentős erősítéseket követelt, de a vezetőedző Massimiliano Allegri taktikájával sem volt elégedett.
Pénteken viszont már a Corriere della Sera és a La Repubblica vette át a pletykagyártás főszerepét. Előbbi szerint Cristiano Ronaldo annyira kiakadt a korai BL-búcsún, hogy már a nyáron távozna, utóbbi óvatosabban fogalmazva arról írt, hogy a portugál szinte biztosan nem tölti ki 2022-ig szóló szerződését."
934,sport,"Hosszabb interjút készített az M4 Sport a Kínából 2018 nyarán a Vidibe hazatérő Huszti Szabolccsal, a beszélgetésből egy rövidke részletet – előzetes jelleggel – fel is töltöttek Facebookra. Ebben Huszti Szabolcs arról beszél, hogy
sosem volt konkrét ajánlata a Ferencvárostól, ezért nem igazolt korábbi klubjába, hanem a Vidibe.
Mindenki azt gondolta, amikor tavaly hazajöttem Kínából, hogy ha valahol itthon fogok játszani, akkor az biztos a Ferencvárosnál lesz. Megvan az oka, hogy miért nem alakult így, először is az, hogy sosem volt konkrét ajánlatom a Fraditól, ezt azért mondom el, mert sokan azt gondolták, hogy a pénz miatt jöttem a Vidihez, de én nem ültem le egy vezetővel sem tárgyalni a Fraditól. Ez egy pici adalék, aztán majd ha vége a karrieremnek, majd úgyis nyilatkozom erről többet
– mondta Huszti, aki azt ígéri, hogy ha egyszer visszavonul, több dolgot is tisztába tesz majd pályafutása kapcsán.
A Vidibe igazoláshoz plusz adalék, hogy Orosz Pál, az FTC Zrt. vezérigazgatója 2018 januárjában arról beszélt, hogy a szíve helyett a pénzt választotta, amikor a Vidi mellett döntött, erre is reagálhatott most Huszti.
A teljes interjú az M4 Játékoskijáró című műsorában látható majd péntek este, a műsor 21.15-kor kezdődik, az interjúból egy hosszabb részlet átirata már elérhető a Vidi honlapján."
935,sport,"Korábban úgy tűnt, hogy csak a befektetőként beszálló NHL-tulajdonos Tom Dundon gőgjén múlt, hogy már az első szezon közepén bedőlt az amúgy működőképes modellre épített, a későbbiekben akár az NFL fiókligájává is válható Alliance of American Football (AAF), ám egyre valószínűbb, hogy a valós ok a liga megszűnésére egy sokkal hidegvérűbb és kiszámolt terv volt.
A hivatalosan csütörtökön csődöt jelentő AAF bedőlése kvázi egy személyben az NHL-ben szereplő Carolina Hurricanes tulajdonosán, Tom Dundonon múlt, bár tény, hogy az AAF indulásakor az alapító Charlie Ebersol és Bill Polian nem rendelkezett a megfelelő tőkével annak működtetésére, ezért kénytelenek voltak elég gyorsan külső befektető után nézni.
Ebersolék egyébként a Szílicum-völgyben a techipar által már bejáratott modell szerint építették volna fel a ligát, ami eleinte veszteséget termel, de beágyazza a nevét, majd amikor már ismert, akkor ki tud lőni. Ironikus, hogy a szilícium-völgyi elven alapított próbálkozás pont egy szilícium-völgyi leszámolással ért véget, merthogy a legfrissebb hírek szerint Dundon nem azon rágott be, hogy nem tudott időben megállapodni az NFL-lel az edzőcsapatok játékosainak megszerzéséről – ez csak ürügy volt a liga bedöntésére –, hanem egyszerűen 70 millió dollárért megszerzett egy sokkal értékesebb kódsort, és amikor ez már megvolt neki, egész egyszerűen elengedte az AAF kezét.
De hogy miről is van szó?
Az AAF amellett, hogy fejlődési lehetőséget biztosított volna játékosoknak és edzőknek egyaránt, egy radikálisan új modellel kísérletezett, a mérkőzések alatt ugyanis egy jó kódsornak köszönhetően minden játékos és megmozdulás valós időben jelent meg egy számítógépes programban, ami a későbbi bevezetésre tervezett
valós idejű fogadási szoftver alapját képezte.
Ezzel az AAF úttörő lett volna az amerikai piacon azzal, hogy csúszás nélkül kínálta volna az adatokat, tehát a támadások helyett akár ez egyes támadójátékok szintjén is lehetett volna fogadni. Ez a technológia pedig dollármilliárdos piacot nyithatott volna meg a későbbiekben.
Bár a hírek szerint Dundon az AAF-fel együtt nem szerezte meg a fogadási technológia tulajdonjogait, de a szakemberei mindenre ráláthattak, és így az AAF bedöntésével simán megvalósíthatja azt úgy, hogy már pontosan ismeri a működését.
Vagyis a jelek szerint Dundon befektetett 70 millió dollárt, hogy a másik oldalon – egy kis rossz PR végén – akár több száz millió dollárt is kaszálhasson. Az csak a járulékos veszteség volt, hogy egy ligát is be kellett ezért döntenie."
936,sport,"A pályára felküldött, papírcetlire írt edzői utasítások valahogy mindig furcsa jeleneteket szülnek, és így lett ez a kedd esti Barcelona-Manchester United Bajnokok Ligája-negyeddöntőn is, ahol Ole Gunnar Solskjaer utasításai jutottak illetéktelen kezekbe.
A norvég edző a második félidőben, már hátrányban próbálta meg valahogy felrázni a Lionel Messi ellen hatástalannak tűnő csapatát. A támadásban próbált meg valamivel frissíteni, ezért papírra vetett utasításaival Marcus Rashfordot célozta meg.
Az üzenet el is jutott a címzetthez, csakhogy Rashord, miután elolvasta azt, eldobta a papírkát, ami nem sokkal később a kapujában rettentően unatkozó Marc-André ter Stegenig jutott, aki gyorsan el is olvasta, mit üzent Solskjaer a kispadról.
Ha igazak a képek, Solskjaer kérése nem más volt, minthogy a United álljon át 4-4-2-es hadrendbe, tehát nem ennek az információnak a megszerzésén múlt a Barcelona győzelme.
Photo: Solskjær’s note to Rashford during Barcelona vs #mufc #mulive [directo gol] pic.twitter.com/sKWwG2kWtc

statisztika
"
937,sport,"Hivatalosan csak a közeljövőben jelenti be a Toyota a pilótafelállását a 2019-20-as endurance-vb-szezonra (WEC), az Autosport viszont úgy tudja, hogy ezen a listán már nem szerepel majd Fernando Alonso neve, akit a Forma-1-ből kikopott korábbi WEC-sztár Brendon Hartley válthat Sébastien Buemi és Nakadzsima Kazuki mellett a Toyota egyik autójában.
A japán gyártó ugyan nem kommentálta az értesülést, de minden jel arra utal, hogy a jövőbeli terveiről egyelőre erősen titkolózó kétszeres világbajnok spanyol a Le Mans-i 24 órás győzelem megszerzésével távozik a sorozatból, az kellett ugyanis csak neki a motorsportos Tripla Korona esetleges begyűjtéséhez a WEC esetében.
A Tripla Koronához már csak az Indianapolis 500 megnyerése hiányzik Alonsónak, ezzel május 26-án másodjára is megpróbálkozik majd, hogy megismételje Graham Hill történelmi triplázását, eddig ugyanis csak a britnek sikerült a Le Mans-i és az indianapolisi győzelem a Monacói GP megnyerése mellett.
Alonso még novemberben nyilatkozott úgy, hogy egyelőre a feltöltődésre fókuszál, hogy aztán 2020-ban újra belevesse magát a komolyabb versenyzésbe, ami kár F1-es visszatérést, akár egy teljes szezon IndyCart, vagy egy más sorozatban vállalt teljes szezont is jelenthet. Azóta tesztelt már Dakar-autót is, előtte pedig megnyerte a daytonai 24 órás versenyt, unatkozni tehát nem unatkozik."
938,sport,"Az elmúlt pár év nem sikerült a legjobban a Michelisz Norbert a pályafutását elindító Zengő Motorsportnak a túraautózás topkategóriájában: 2016-ban a majdnem teljes szezont teljesítő Ficza Ferencz 2 pontot hozott össze a túraautó-világbajnokságon, 2017-ben Aurélien Panis, Nagy Dániel és Szabó Zsolt együttes erővel négy pontszerző helyet és ugyanennyi pontot szerzett, és ugyan 2018-ben Nagy Norbert szerzett egy fordított rajtrácsos második helyet a Slovakia Ringen a WTCR-ben, de ezzel inkább csak egy villanást mutattak, Nagy ugyanis nem szerzett több pontot, és Szabó Zsolt is csak két kilencedik helyet ért el pontszerzőként.
Az már a tavalyi év végén is kiderült, hogy komolyabb gyári háttér nélkül még az újraszervezett WTCR, vagyis túraautó-világkupa is nagyon komoly anyagi terhet ró a privát csapatokra, ezért Zengőék nem is kényszerítették bele magukat a felesleges túlvállalásba, és kvázi egy resetet nyomva a túraautó Európa-kupában indulva, új pilótával kezdik az építkezést.
Ez a pilóta nem más, mint a 23 éves Tenke Tamás, aki idén került a Zengő Motorsport kötelékébe – idén már rajtolt a TCR közel-keleti bajnokságában, a magyar Laptiming Driver Academy kupán, ami a magyar országos bajnokság idénynyitója i volt, tehát már elkezdett ismerkeni azzal a Cupra Leónnal, amivel a TCR Ek-nak is nekivág majd.
Tenke a 2019-es szezonig szimulátoros pilóta volt, Zengőék tehát a Michelisszel már bevált recepthez tértek vissza ezzel.
A TCR Európa-kupában indul Michelisz Norbert csapata, a M1RA is, náluk Nagy Dániel és Luca Engstler vezet. A szezon április 26-27-én rajtol a Hungaroringen a WTCR-rel közösen rendezett hétvégén."
939,sport,"Kettős győzelemmel ejtette ki a Napolit az Arsenal az Európa Ligából, ezzel az angolok bejutottak az elődöntőbe a Valencia, a Chelsea és az Eintracht Frankfurt mellé, és a legjobb négy között a spanyolokkal folytatják majd.
A londoni 2-0 után Nápolyban 1-0-ra nyertek az angolok Alexandre Lacazette hatalmas szabadrúgásgóljával. Az Arsenal csatára nagyjából 25 méterről, majdnem a kapu közepével egy vonalból próbálkozhatott. Szinte garantált volt, hogy rálövi, a Napoli kapusa, Alex Meret mégsem számolt azzal, hogy ennyire pontosan be lehet helyezni a labdát a bal felsőbe. Lacazette rácáfolt.
A francia csatárnak ez volt a 16. találata a szezonban, egy gól kell, hogy beérje a tavalyi teljesítményét az Arsenalban, igaz, a legjobb lyoni időktől messze van, 2016-17-ben, mielőtt megvették volna az Arsenalhoz, például 37 gólja is volt.

napoliarsenal

A csütörtöki játéknap legszebb gólja ez volt, a legszebb pillanata viszont az Eintracht Frankfurt továbbjutása. Ami Bajnokok Ligájában az Ajax, az a EL-ben hatványozott módon a Frankfurt elődöntős szereplése, ugyanis a német csapat 39 év után jutott újra európai kupa elődöntőjébe. Az előjel jó, hiszen 1980-ban végül UEFA-kupát nyert a Borussia Mönchengladbach ellen, igaz, idén már elfogyott minden német csapat rajtuk kívül, ennyire tehát nem ismétlődik meg a történelem.
A továbbjutást ráadásul nem is akárhogy szerezték meg, 2-4-es hátrányból ejtették ki a Benficát a hazai 2-0-s győzelemmel.

frankbenfica
"
940,sport,"A holland futballszövetség bejelentette, hogy az Ajax nem várt Bajnokok Ligája-elődöntőbe jutása miatt elhalasztják a bajnokság teljes 33. fordulóját, nem csak az Ajax mérkőzését teszi odébb az április végi fordulóban.
Az ok egyszerű: a KNVB szerette volna, ha az utolsó két fordulóban minden mérkőzést egy időben rendeznek, azzal viszont nem számoltak, hogy az Ajax (vagy a szintén BL-induló PSV) eljuthat ilyen messze a Bajnokok Ligájában, így összetorlódtak a mérkőzések, és az Ajaxnak április 28-án a De Graafschap ellen kellett volna játszania az eredeti kiírás szerint az április 30-i, Tottenham elleni első eldöntős meccse előtt, ezt viszont tiltják a szabályok, hiszen két napon belül nem lehet két tétmeccse egy csapatnak.
29-e vasárnapra nyilván nem tudták áttolni a fordulót, 27-e péntek viszont a Király Napja ünnepség, illetve a hozzá kötődő események miatt nem jöhetett szóba, ezért a KNVB kérésére a teljes 33. fordulót tolják, méghozzá május 15-re.
Vagyis az Ajaxnak egy hete lesz pihenni és készülni a Tottenham elleni első, idegenbeli mérkőzésre.
A halasztás egyébként érthető a KNVB részéről, hiszen jelen állás szerint 30 forduló után az Ajax és a PSV is 74 ponttal áll (a harmadik Feyenoord 56 ponttal jön mögöttük), tehát izgalmas csata várható a bajnoki aranyért a maradék négy fordulóban.
via NSO"
941,sport,"Három meccsel folytatódott csütörtök este az NBA rájátszása, és mindhárom párharcban 1-1-es állás után léptek újra pályára a csapatok:
Utóbbi azt is jelenti, hogy a Warriors története során először szerzett két egymást követő playoffmeccsen legalább 130 pontot. Ezt nagyban Kevin Durantnek köszönhették, aki rendesen felpörgött a harmadik meccsre, és 38 pontottal, 4 lepattanóval és 7 assziszttal zárt. Ez önmagában becsületes teljesítmény lenne, csakhogy Durant 30 percet sem töltött pályán, az így dobott 38 pontjával pedig a legtöbbet érte el – LaMarcus Aldridge-dzsel holtversenyben – kevesebb, mint 30 perc alatt az 1954-55-ös szezon óta."
942,sport,"Két Magyar Kupa-mérkőzésről tiltotta el Marko Nikolicot, a Vidi FC labdarúgócsapatának vezetőedzőjét a magyar szövetség (MLSZ) fegyelmi bizottsága, írja az MTI.
A Debrecen elleni 1-0-ra megnyert elődöntőn a tréner Farkas Ádám ""játékvezető ítélete ellen szóval és mozdulattal sportszerűtlen módon tiltakozott, amiért a kispadról elküldték, majd a technikai zónát vonakodva hagyta el"". A testület csütörtöki döntése értelmében a keddi, debreceni visszavágó mellett – csapata továbbjutása esetén – a fináléban sem ülhet le a kispadra, mivel a döntés a kupára vonatkozik.
A Székesfehérváron kiállított Juhász Roland egymeccses eltiltást kapott."
943,sport,"Hazai pályán fogadta a Chelsea a Slavia Prahát az Európa Liga negyeddöntőjének visszavágóján. Az odavágót 1-0-ra nyerte meg a Chelsea, így továbbra is nyitott volt párharc – legalábbis a 17. percig. Ennyi idő kellett ugyanis a londoni csapatnak, hogy három gólt lőve eldöntse a továbbjutást. 
A Chelsea azonnal nekirontott az ellenfelének, egy remek támadás után pedig Pedro az 5. percben meg is szerezte a vezetést.
A 9. percben ismét Pedróé volt a főszerep: Hazard remek labdáját nem tudta a kapuba juttatni, viszont a kapufára lőtt labdája olyan szerencsésen pattant Delire, hogy végül a kapuban kötött ki (2-0).
A spanyol támadó a harmadik gólból is alaposan kivette a részét, ő adta ugyanis a gólpasszt Giroudnak a 17. percben, végérvényesen eldöntve a továbbjutást. A Praha becsületből tovább küzdött, a 26. percben Soucek góljával sikerült is szépítenie. Az öröm viszont nem tartott sokáig, Pedró egy perccel később megszerezte csapata negyedik gólját.
Az első félidő 4-1-es hazai vezetéssel ért véget, a Prahanak legalább négy gólt kellett volna lőnie a továbbjutáshoz. Úgy nézett ki, hogy eldőlt a mérkőzést, de a csehek nem adták fel. Sevcik 10 perc alatt két gólt lőtt a második félidőben, de csak ráijeszteni tudott az angolokra, több már nem volt a Prahában. A mérkőzés végeredménye 4-3 lett, a Chelsea 5-3-as összesítéssel jutott tovább.

statisztika

A másik három mérkőzésen nem esett ennyi gól, de izgalmakban így sem volt hiány. A Napoli mindent megtett az Arsenal ellen, 66 százalékban birtokolta a labdát és 19-szer lőtt kapura, de így is a mindössze hétszer próbálkozó Arsenal talált a kapuba. A meccset 1-0-ra az angolok nyerték, 3-0-s összesítéssel jutottak tovább.
A Valencia simán nyert hazai pályán 2-0-ra a Villarreal ellen, így a 3-1-re hozott odavágó után magabiztosan, 5-1-es összesítéssel jutott tovább. Ennél érdekesebb volt a Frankfurt és a Benfica találkozója, ahol a vendég portugálok 4-2-ről várhatták a visszavágót. A német csapat viszont óriásit játszott, lefutballozta a Benficát, a 2-0-s hazai győzelme pedig azt jelenti, hogy 4-4-es összesítéssel, idegenben lőtt több góllal jutott tovább.

Eredmények (vastaggal a továbbjutók, zárójelben az összesített eredmény):


A további menetrend:


Odavágó (május 2.)


Visszavágó (május 9.)


Döntő (május 29.)
"
944,sport,"A nyolc mérkőzésre eltiltott Diego Costa nem volt hajlandó részt venni az Atlético Madrid csütörtöki edzésén, mert klubja fegyelmi eljárást indított ellene a 31. fordulóban kapott piros lapja miatt. A spanyol bajnokságból még hat forduló van hátra, Diego Costa csak a következő szezon második fordulójában léphet pályára az Atléticóban.

Costát azért tiltották el, mert április 6-án, a címvédő Barcelona elleni idegenbeli rangadó 28. percében a bíró édesanyját szidta, illetve két alkalommal a játékvezető karját is m
egfogta, amikor madridi csapattársainak akart sárga lapot adni.
Clemente Villaverde, az Atlético ügyvezető igazgatója a barcelonai összecsapás után úgy nyilatkozott: elítéli a támadó viselkedését, aki komoly kárt okozott a klubnak. 


A támadó szerdán megtudta, hogy klubon belül is büntetésre számíthat, és csütörtökön megjelent ugyan a madridiak edzőközpontjában, de sem a csapattársakkal, sem egyedül nem volt hajlandó edzeni.


(MTI)

  "
945,sport,"Párosban is kiesett Fucsovics Márton a monte-carlói salakpályás férfi tenisztornán. A magyar teniszező egyesben a brit Cameron Norrie-tól kapott ki szerdán.
A magyar játékos és párja, az argentin Guido Pella a nyolcaddöntőben a moldovai Radu Albottal és a georgiai Nikoloz Baszilasvilivel találkozott. Az első szett hamar az ellenfélé lett, majd a második rövidítésében Fucsovicsék két meccslabdát hárítva hozták a játszmát. A tíz nyert pontig tartó döntő rövidítésben a magyar-argentin duó 3-0-ra vezetett, de Alboték sorozatban hét pontot nyerve eldöntötték a meccset.

Eredmény (páros, nyolcaddöntő):

(MTI)"
946,sport,"A következő két hétben megműtik Sami Khedira térdét, jelentette be a Juventus középpályása a saját Twitter-oldalán. A német játékosnak idén nincs szerencséje a sérülésekkel, februárban szívproblémák miatt kellett megműteni. 
A 32 éves játékos 2015 nyarán csatlakozott a Juventushoz, ahol egészen az idei szezonig stabil kezdőjátékosnak számított. A legjobb idénye a 2017/18-as volt, amikor 26 bajnokin kilenc gólt és három gólpasszt jegyzett. Az idei évét viszont tökre tették a sérülések: mindössze 10 bajnokin, négy Bajnokok Ligája-, két Olasz Kupa-meccsen, illetve az olasz Szuperkupán lépett pályára.
Khedira tavaly szeptemberen hosszabbított a csapattal, a jelenlegi szerződése 2021-ig érvényes."
947,sport,"Dárdai Pál nem haragszik senkire azért, mert távoznia kell a Hertha BSC vezetőedzői posztjáról, derült ki a klub csütörtöki sajtótájékoztatóján.
A futballedző megismételte, a négy és fél év alatt elfáradt, de ennek nem a csapat vagy a vezetőség az okai. Intezív időszakot élt át, ezért pihenésre van szüksége. Elmondta, már legutóbb is nehezen vállalta az egyéves szerződéshosszabbítást.
„Ki tudja, mi történt volna, ha a Hertha évente százmilliókat tudott volna költeni? Az egy más sors lett volna. Boldog vagyok, hogy itt lehetek, nem vagyok mérges vagy ideges, ezt hozta a sors"" – mondta Dárdai, aki később más, nagyobb csapatoktól szeretne tanulni.
A magyar tréner kijelentette, hogy mindent a Herthának köszönhet, gyermekei is a berlini klub kötelékébe tartoznak, és elégedettek, hogy a Hertha családjához tartoznak, írta az MTI.
„A fiaim itt vannak. Palkó sorsáról a menedzser és az új edző dönt majd, Márton az U17-es válogatottal jövő héten Európa-bajnokságon lesz, magas szinten játszik korosztályában, számítanak rá, jól szerepel az utánpótlásban.""
Michael Preetz klubmenedzser Dárdai utódjáról azt mondta, van idejük arra, hogy a következő néhány héten intenzíven foglalkozzanak a kérdéssel, de mindenképpen olyan edzőt szeretnének kinevezni, aki tisztában van a Hertha értékeivel és felfogásával, és tiszteletben is tartja azt. Lehetséges jelöltként felvetődött a legutóbb az angol élvonalbeli Huddersfieldet irányító David Wagner neve is.
Preetz azt is elmondta, egy év múlva visszavárják Dárdait, akivel közösen döntenek majd arról, hogy 2020-tól az utánpótlásképzésben milyen feladatot kap.
Dárdai a magyar futballt változatlanul segíteni akarja, de a hazai szövetséggel (MLSZ) még nem egyeztetett. „Az MLSZ-szel nem beszéltem, de tudjuk, hogy jó az MLSZ és a Hertha kapcsolata. Az utánpótlás számára jó programot dolgoztunk ki, ami hamarosan elindul, ebbe sok energiát fektettünk, ez segítheti a magyar labdarúgást."""
948,sport,"A Barcelona elleni BL-kiesés után megkezdte a Manchester United keretének átszervezését Ole-Gunnar Solskjaer edző, írja az ESPN.
Az értesülések szerint a norvég exfutballista legalább öt embert akar szerződtetni a nyáron, két védőt, két középpályást és egy csatárt. Emellett vagy féltucat játékost el akar küldeni, és itt már nevekről is tudnak:
Romelu Lukaku sincs biztonságban, de az ő távozása még nem dőlt el, esélyesebb, hogy marad. Paul Pogbát megtartanák, de a Real Madrid vinné, és ő is menne, de a deal bonyolult, a világ egyik legdrágább és legértékesebb játékosáról van szó.
Az ESPN-nek a kiszemeltekről is van információja:
Természetesen lehetnek más nevek is a pakliban, ami fontos: a United-tulajok jelezték, van pénz az erősítésekre.
A csapat még harcban van a BL-indulást jelentő negyedik helyért a Premier League-ben, bár ennek esélye fordulóról fordulóra csökken."
949,sport,"
A spanyol bajnoki listavezető FC Barcelona labdarúgócsapata júliusban két felkészülési mérkőzést is játszik Japánban, írta az MTI.


 


A Bajnokok Ligája-elődöntős katalán klub csütörtöki tájékoztatása szerint az együttes július 23-án a tokiói Szajtama Stadionban csap majd össze a Chelsea-vel. Négy nappal később Kobéban lép pályára a klub korábbi klasszisainak, Andres Iniestának és David Villának a jelenlegi csapata, a japán élvonalban szereplő Vissel Kobe ellen.
"
950,sport,"Sterling 93. percben lőtt gólja után Pep Guardiola földöntúli eksztázisban ünnepelte a Manchester City továbbjutását. Aztán jött a videóbíró, és agyonlőtte a boldogságot.
A Manchester City-Tottenham Hotspur negyeddöntő szerda esti visszavágója a BL történetének talán legdrámaibb végjátékát produkálta. 
Számos fordulat, gól és néhány vitatott eset után a rendes játékidő végén 4-3-ra vezetett a hazai pályán játszó City, így összesítésben 4-4 volt az állás, ami a Tottenhamnek kedvezett több idegenben lőtt gólja miatt. Csakhogy az ötperces hosszabbítás 3. percében Sterling belőtte a City ötödik gólját, és ezzel elszabadult az örömmámor a hazai oldalon. A játékosok ölelkeztek, a közönség tombolt, Guardiola pedig ugrálva-szökdécselve, a levegőbe öklözve ünnepelte féktelenül az utolsó pillanatokban kivívott továbbjutást. 
És ekkor – a legnagyobb létező boldogság közepette – jött a török bíró, felrajzolt a levegőbe egy téglalapot, majd szenvtelen arccal mutatta, hogy tessék visszahozni a labdát a kezdőkörből, mert szabadrúgás lesz kifelé, a gól előtt les volt.
Bár az élő közvetítésből kimaradt, a mérkőzés után több helyen is megjelent annak a kamerának a felvétele, ami Guardiolát követte, amikor kiderült, hogy a videóbíró (VAR) utólagos figyelmeztetésére Cakir játékvezető visszavonta a gólt.
Lehet szeretni vagy nem szeretni a spanyol (katalán) edzőt, de amit vele szerda este a VAR - jogosan - művelt, azt nem kívánjuk senkinek.
A másik oldalon meg nyilván nagy volt az öröm, a lassan éledő, majd kabátját hirtelen földhöz vágó Pochettino pedig bizonyosan örökre bevonult a Tottenham történelmének legklasszikusabb pillanatai közé."
951,sport,"
Az NBA főcsoport-negyeddöntőiben szerdán három csapat is 2-0-s előnybe került a párharcokban. Az Indian Pacersnek elég jó esélye volt az egyenlítésre a Boston Celtics ellen, a meccs utolsó percében azonban látványosan összeomlott.


A Pacers a félidőig kézben tartotta a meccset, tízpontos előnybe került, még az utolsó negyedet is 11 pont plusszal kezdhette. A Boston jól hajrázott a 37 ponttal záró Kyrie Irving és a 26 pontos Jayson Tatummal, de az Indiana leginkább a végére leromló dobóformájának és szétesettségének köszönhette a vereséget. 


A meccs vége előtt 2 perc 16 másodperccel 91-89-re még ment az Indiana, de ezután egyetlen pontra sem volt képes, míg a Boston tízet dobott. 


A Boston Bojan Bogdanovic blokkolásával fordult le és szerezte meg a vezetést a hajrában, Tatum triplájával lett 92-91 oda, majd jöttek sorozatban az Indiana hibái. 

What a sequence! Tatum puts the @Celtics back on top! #Celtics | #NBAPlayoffs pic.twitter.com/LXHyzaK4s3

Wesley Matthewsnak volt egy elég gyenge hárompontos kísérlete, majd 94-91-nél még egy bedobást is képes volt elszúrni a Pacers, Bogdanovic simán kifutott a labda alól. 

Bruh pic.twitter.com/mVqANTtJH7
 Az alapszakaszt megnyerő Milwaukee Bucks eddig a rájátszásban is hibátlan. Az első meccsen nagyon simán verte a Detroit Pistonst, majd a másodikon is elég könnyen túljutott. A Detroit az első félidőben még tartotta magát, de a harmadik negyedben 35-17-tel ellépett a Bucks, amiben Eric Bledsoe 27 ponttal, Antetokounmpo 26 ponttal és 12 lepattanóval, míg Khris Middleton 24 ponttal zárt, a Pistonsban viszont egyetlen kosaras sem jutott 20 pontig.

A Houtson is simán lerendezte a Utah Jazzt, az első negyedben húszpontos előnyt szerzett, és a végén is ez lett a különbség. A Houstonban szokás szerint James Harden volt a legjobb, 32 ponttal, 13 lepattanóval, 10 gólpasszal zárt.


 Eredmények, főcsoport-negyeddöntők, 2. mérkőzések: Keleti főcsoport: 


 Nyugati főcsoport: 


 A párharcok az egyik csapat negyedik győzelméig tartanak.
"
952,sport,"- ez Kimi Räikkönen 2019-es szezonja eddig. Sőt, a versenyzők között csak 1 pontra van a 6. helyezett, Red Bull-os Pierre Gaslytól, míg
csapata összes pontját ő gyűjtötte.
Mindezt úgy, hogy a legutóbbi, kínai GP-hétvége előtti sajtótájékoztatón kijelentette:
Mostanában inkább hobbivá vált nekem (a Forma-1), mint bármi mássá, és valószínűleg emiatt szórakoztat jobban ismét.
Nem a píárosok álma egy ilyen nyilatkozat, a vezető pilótád azt mondja, hobbiból van itt.
Frederic Vasseur Alfa-csapatfőnök viszont határozottan örül ennek. Az Autosport.com-mal hosszabban beszélgetett Räikkönen átalakulásáról, mióta a Ferraritól a télen hozzájuk igazolt. Vissza a Sauberhez, ahol majdnem 20 éve elindult F1-karrierje. (Csak télen Sauberről Alfa Romeo névre váltottak.)
""Ha a brífingen van vagy a kocsiban ül, semmit nem érezni (az új hozzáállásából), a hétvégéken kívül talán, de szerintem nagyszerű megközelítés, hogy a munkában odaadó, azon kívül meg kiereszti a gőzt. Nem veszi könnyedén, egyáltalán nem. Abszolút koncentrált, és minden kis részletre odafigyel. De kérdezzék a szerelőket, egyik se fogja azt mondani, hogy Kimi csak nyaralni van itt"" - reagált a főnök versenyzője ""hobbijára"".
A finn állapotára egyértelműen hatással lehet, hogy míg a Ferrarinál ki nem nyilvánított második számú volt Sebastian Vettel mögött, addig az Alfánál számítanak rá. Sőt, rá számítanak, az első teljes F1-évét kezdő Antonio Giovanizzi egyértelműen mögötte van, most ő az első ember.
""Természetesen kisebb nálunk a nyomás, mint a Ferrarinál. De ugyanúgy teljesíteni akar és el akarja érni a céljait. A mítingeken a kocsi minden egyes apró részlete érdekli, a pálya minden pontjára figyel, egyáltalán nem enged ki. Hanem talán csak jobban élvezi, mert kisebb rajta a teher"" - mondja Vasseur.
Räikkönenről közismert, hogy nem riad meg a kétkezi munkától, nagy sztori, hogy egyszer a jachtján ő csinálta meg a vécét, az idei teszteken pedig a versenyülésén preparált, hogy megfelelő legyen. Hasonló történetet árult el Vasseur
""A múlt héten bejött az irodába, és lerajzolta a gázpedált, mert akart egy kis változtatást rajta. Fogott egy kis papírdarabot, és lerajzolta. Ennyire elszánt, lenyűgöző, ez nekem nagyon tetszik.""
Felvetették a menedzsernek, hogy Räikkönen akár meg is csinálhatná magának, Vasseur nem kételkedett benne, hogy meg tudná oldani. De egy dolog miatt kizárta:
""Akkor ki kéne fizetnem érte"".
Ami természetesen utalás lehet a 39 éves klasszis nem alacsony gázsijára, amit a hobbijáért kap."
953,sport,"Az UEFA kihirdette a Bajnokok Ligája elődöntőinek programját.
A Tottenham Hotspur április 30-án fogadja az Ajaxot, majd a két csapat május 8-án játssza a visszavágót Amszterdamban.
A FC Barcelona május 1-jén a Nou Camp-ban játssza az első meccset a Liverpoollal, majd május 7-án az Anfield Roadon lesz a visszavágó.
A Tottenhamnak és az Ajaxnak így nyolc napja lesz a két meccsük között, míg a Liverpool és a Barcelona csak hat nappal gazdálkodhat. A héten pont erre az igazságtalanságra hívta fel a figyelmet Solsjkaer, néhány csapat jóval kevesebb időt kap a regenerációra a BL húszéves gyakorlata alapján."
954,sport,"A Tottenham története során először jutott be a legjobb négy közé a Bajnokok Ligájában, Mauricio Pochettino edző viszont nem ezt tartja élete legörömtelibb győzelmének.
A Tottenham otthon 1-0-ra nyert a Manchester City ellen, majd a visszavágón 4-3-ra kikapott ugyan, de idegenben lőtt góljaival továbbjutott. A 93. percben ez nem volt teljesen egyértelmű, mert Raheem Sterling betalált a londoniak kapujába, és úgy nézett ki, nagy drámával esik ki Pochettino csapata.
„Amikor (Sterling) betalált, úgy néztem ki, mint Hihetetlen Hulk. Levettem a kabátomat, a földre dobtam a pulóveremet, és leültem. Aztán szóltak, hogy les miatt érvénytelenítette a gólt a videóbíró. Ebben a pillanatban újraéledtem. Hihetetlen energiabefecskendezést kaptam” – mondta Pochettino.
„Az edzőben egy másik győzelem azonban nagyobb nyomot hagyott. „Edzőként a legnagyobb öröm Almeríában ért, amikor mi megmenekültük a kieséstől, az az egész Espanyol családnak nagyon sokat jelentett.""
Pochettino az Espanyolban kezdte edzői karrierjét, a 2008/09-es szezonban sikerült benntartani a csapatot."
955,sport,"Major Veronika mindkét olimpiai pisztolyos számban, míg Péni István a kisöbű szabadpuska 3x40-es számában a világranglista élére állt."
956,sport,"Fernando Llorente elismerte, hogy a Tottenham Hotspur Bajnokok Ligája-továbbjutást érő góljánál beleért a keze a labdába, de szerinte így is helyes döntés volt, hogy megadták a találatot a 4-3-as Manchester City győzelemmel véget ért negyeddöntőben.
A csereként beállt Llorente a 73. percben talált be a kapuba. Befújták a gólt, de a videóbíróval is megnézték a találatot, mert kézgyanús volt. A játékvezető végül utólag is szabályosnak ítélte.
„Egy kicsit, úgy éreztem, érintette a kezemet, de a kéz közel volt a labdához, amit én nem is láttam. Nem próbáltam elütni a labdát kézzel, akkor azt gondoltam, hogy gólnak kell lennie, de abban a pillanatban sosem tudhatod"" – mondta a Tottenham spanyol futballistája. 
A Manchester City edzője, Pep Guardiola szerint viszont nem kellett volna megadni ezt a gólt. „Támogatom a videóbírót, de talán bizonyos szögből Fernando Llorente gólja kéz volt, a bíró szögéből pedig talán nem. 
A City-edző a másik, döntőnek bizonyult videóbírós esetet nem kritizálta. A 93. percben Raheem Sterling talált az ellenfél kapujába, és az 5-3-mal a továbbjutás is a manchesteri csapaté lett volna. A játékvezetők azonban utólag lest ítéltek, és nem adták meg a gólt."
957,sport,"A Manchester City bár hatodjára legyőzte angol ellenfelét az európai kupákban, de ennek most cseppet sem örül. Hihetetlen dráma zajlott a pályán, amelyből a Tottenham jött ki jobban, és a londoniak folytatják majd az Ajax ellen.
Nehéz szavakat találni minden idők legtöbb gólt hozó első húsz percére, de inkább első 11 percére. Annyit érdemes összefoglalni, hogy két Tottenham gólban alaposan benne volt Laporte, a City védője. A másik oldalon De Bruyne két gólpasszt osztott ki a 3-2-ig, Raheem Sterling pedig kétszer is gólt lőtt belőle. Vezetett a City, a Spurs a 10. percig fordított, a City a 11. percben egyenlített, a 21.-re visszafordított. Gyakorlatilag ami kapura ment, abból gól lett. Szavak helyett a gólok:
1-0, Sterling, 4. perc:
1-1, Szon, 7. perc:
1-2, Szon, 10. perc:
2-2, Bernardo Silva, 11. perc:
3-2, Sterling, 21. perc:
Az ötödik gól után még mindig a Spurs állt továbbjutásra, mivel az első meccset 1-0-ra nyerte, idegenben lőtt gólokkal jobb volt, a Citynek kellett még egy a továbbjutáshoz. Rövid időre a Tottenham került fölénybe, de a félidő utolsó harmadára megint a Manchester City irányított, de ez még így kevés volt a továbblépéshez.
A második félidőt nagy sebességgel kezdte a Manchester City, és nyolc perc alatt három gólhelyzetet is kidolgozott, de Bernardo Silva és kétszer De Bruyne is elhibázta, vagy éppen Lloris védett bravúrral.
Éppen kiszabadult volna a Tottenham, Llorente fejese volt veszélyes, amikor egy gyors támadás végén Agüero kapta a labdát, mellre vette, és nagy erővel bevágta Lloris felett. 4-2, ezzel már továbbjutásra állt a City. Nem volt kis bravúr, ha arra gondolunk, hogy 1-2-nél három gól kellett nekik.
A gólcunami viszont nem állt le. A 75. percben egy szöglet után Llorente testéről pattant a kapuba a labda, mivel talán a könyökét is érintette, videóval vizsgálták az esetet, de Cakir végül megadta, jogosan, a könyöke a teste közelében volt, és három kamerából kettőből azzal hozzá sem ért. Ez megint Tottenham továbbjutást jelentette, a 4-3 nekik jó volt.
A végén a Spurs már tényleg csak a védekezésre ügyelt, Davies beállásával ezen erősített. A 86. percben Gündogan eldönthette volna, de a citys közelről fölébombázott. Az utolsó percekre a saját 16-osa elé szorult a Tottenham, a végén pedig jött az igazi dráma.
Sterling a 93. percben betalált, mesterhármast ért el, de az óriási hazai örömködés után Cakir nem adta meg a gólt: megvideózták, és hiába adta a passzt a tottenhames Eriksen - szarvashiba volt -, labdájába beleért Bernardo Silva, így lesen ugratta ki a gólpasszos Agüerót. Maradt a 4-3.
A Tottenham 4-4-es összesítéssel, idegenben szerzett több góllal, először került BL-elődöntőbe. Az Ajaxszal játszik, az első meccs Londonban lesz.
A Liverpool 2-0-s előnyből várhatta a visszavágót, mindezt úgy, hogy a Porto még soha nem győzte le tétmeccsen az angol csapatot – négy vereség, három döntetlen a portugálok mérlege –, ráadásul hét mérkőzés alatt csak két gólt tudtak lőni a Liverpoolnak.
Ennek ellenére nagyon bátran kezdtek a hazaiak. Már első percben volt egy Porto-lehetőség, Corona lőtt 16 méterről nem sokkal a kapu fölé, majd az 5. percben ismét a portugál csapat veszélyeztetett. Ez így folytatódott a következő negyedórában, a statisztikák 20 perc után így néztek ki:
A Liverpool semmit nem csinált, a 25. percben már 13-0 volt a kapura lövések aránya, de így is az angolok szerezték meg a vezetést. 
Herrera adott zseniális passzt Maregának, de Van Dijk a helyén volt, óriásit mentett a Liverpool klasszisa, aztán az ellentámadásból megindult a Liverpool: némi szerencsétlenkedés után Szalah elé került a labda, remek passzt adott Manének, aki ki is használta a lehetőséget.
A partjelző viszont lest intett – nem is ünnepelt a Liverpool –, de a videobíró jelzett, és a visszajátszások után kiderült, Mané centikkel ugyan, de a lesvonal mögött volt a passz pillanatában, 0-1. Ezt a gólt sosem adták volna meg, ha nincs a VAR, mindenkinek úgy tűnt, hogy Mané lesről talált be, de nem.
Az első félidő hátralévő részében nem sok minden történt. A Liverpool Mané gólján kívül semmit nem csinált a szünetig, a Porto viszont hiába akart nagyon, a sok pontatlanság miatt nem sikerült helyzeteket kidolgoznia. 1-0-s angol előnnyel ért véget az első játékrész, négy gól kellett volna a portugáloknak ekkor a továbbjutáshoz, egyértelműen eldőlt, ki megy az elődöntőbe.
A második félidő ott folytatódott, ahol az első abbamaradt. A Porto bekezdett, egyértelműen dominálta a mérkőzést, de ismét a Liverpool lőtt gólt: ezúttal Szalah volt a gólszerző, aki Alexander-Arnold zseniális gólpasszát értékesítette a 65. percben. 
Ezek után felpörgött a mérkőzés, három perccel később Militao szépített, nem sokkal később pedig Mané hagyott ki egy üres kapus ziccert. A 77. percben már nem úszta meg a Porto, a csereként beálló Henderson tette a labdát a szintén csere Firmino fejére, aki teljesen egyedül stukkolhatott a kapuba, 1-3.
Az újabb bekapott góltól teljesen szétesett a Porto, a 84. percben még van Dijk is befejelt egyet, beállítva a 4-1-es végeredményt a Pool javára.
A Liverpool kettős győzelemmel, 6-1-es összesítéssel jutott tovább a legjobb négy közé, ahol a Barcelonával játszik, és idegenben, Messiéknél kezd. (Egy éve is 6-1 lett a Liverpool-Porto-párharc, csak akkor a nyolcaddöntőben.)
Az elődöntő első meccseit április 30-án és május 1-jén, a visszavágókat május 7-én és 8-án rendezik, de hogy melyik napon melyiket, azt még nem közölte az UEFA."
958,sport,"
A nurszultani divízió I/A világbajnokságra készülő magyar férfi jégkorong-válogatott 7-4-re legyőzte a vb-rivális Szlovéniát szerdán a Tüskecsarnokban.

Nagy lendülettel kezdte a szerdai mérkőzést a magyar csapat, 36 másodpercen belül kétszer is betalált: előbb Erdély Csanád vette be közelről a szlovén kaput, majd Wehrs Kevin lőtte be a korongot a kapus lábai között. Nagy Gergő volt a következő gólszerző, majd a szünethez közeledve emberelőnyben fokozták a nyomást a szlovénok: egy támadássorozat végén - amely alatt egymást követő két lövésnél is ütőt törtek a támadóik – szépítettek. Vay Ádám hatból öt kísérletet hárított az első harmadban, míg a szlovén kapura 14 lövés ment.
A második húsz perc gyors magyar góllal indult: tizenegy másodperc elteltével a finn élvonalba igazolt Hári János volt eredményes közelről, a szlovénok pedig kapust cseréltek. A vendégek második emberelőnyüket is kihasználták, majd a mérkőzés feléhez közeledve egyenlő létszámban egy gólra jöttek fel (4-3). Jarmo Tolvanen csapatát nem fogta meg a szlovén zárkózás, még egy perc sem telt el, amikor agresszív korongszerzés után Benk András az alapvonal mögül, szép mozdulattal talált be.
Fél órát kellett várni az első magyar emberelőnyre, amely kihasználatlan maradt, később viszont Erdély nyúlt bele jó ütemben Wehrs távoli lövésébe, visszaállítva a háromgólos különbséget. Sőt, Hári is megszerezte második találatát egy kipattanóra lecsapva.
A záró harmadban az UTE csatára, Andrej Hebar faragott a különbségen, ám így is magabiztos magyar sikernek lehetett szemtanúja a Tüskecsarnok közel telt házas közönsége. A magyar válogatott 33. meccsén hatodszor verte a szlovénokat.Ez volt a vb előtti utolsó hazai felkészülési találkozója a magyar csapatnak, amely a hétvégén Angliában két A csoportos ellenféllel, az olaszokkal és a britekkel találkozik.
A világbajnoki keret egy hét múlva utazik Kazahsztánba, ahol április 29. és május 5. között a házigazda kazah és a - várhatóan Anze Kopitart is a soraiban tudó - szlovén válogatott mellett a fehérorosz, a dél-koreai és a litván csapat lesz az ellenfele. Az első két helyezett játszhat majd a 2020-as, svájci elit vb-n, az utolsó pedig kiesik a divízió I/B-be.

Felkészülési mérkőzés:


Gólszerzők: Erdély (4., 35.), Wehrs (4.), Nagy G. (15.), Hári (21., 39.), Benk (29.), illetve Sabolic (17.), Selan (23.), Verlic (29.), Hebar (48.)
"
959,sport,"
A Paris SG már másfél hete, aztán vasárnap is bajnok lehetett volna, de akkor súlyos, 5-1-es vereséget szenvedett a Lille otthonában. Most a keretben sem szereplő Kylian Mbappé nélkül hiába vezetett 1-0-ra egy bombagóllal, megint vereség lett a vége Nantes-ban.

A 19. percben Dani Alves majdnem 30 méterről, óriási góllal szerzett vezetést, de csak három percig örülhettek a vendégek, mert Diego Carlos egyenlített.
A félidő lefújása előtt egy perccel pedig már a Nantes vezetett Majeed góljával. A második félidő elején Diego Costa egy szép akció végén látszólag második gólját is berúgta, de végül Dani Alves öngóljának írták a találatot - lényeg persze, hogy 3-1-re ment a Nantes.
A PSG cserékkel próbált frissíteni, de csak szépítésre futotta a 89. percben.
Két éve, december elején történt meg az, hogy a PSG egymás után két tétmeccsen kikapott. Akkor a Strasbourgtól bajnokin, majd a Bayern Münchentől a BL-ben. A bajnokságban viszont emberemlékezet óta nem volt ilyen: 2011 november végén a Nancy, majd a következő fordulóban a Marseille győzte le.
A Paris SG otthon a Monaco ellen a hétvégén újfent bebiztosíthatja nyolcadik bajnoki címét, ami zsinórban, 2013 óta a hatodik lehet. 17 ponttal vezetnek a Lille előtt hat fordulóval a vége előtt.

Nantes-PSG
"
961,sport,"
A Budapest Honvéd pályaválasztóként 2-1-re legyőzte a másodosztályú Soroksárt a futball Magyar Kupa elődöntőjének első mérkőzésén, szerdán. A visszavágót egy hét múlva rendezik Soroksáron.

Az első félidőben nyomasztó fölényben futballoztak a kispestiek, sokkal többet birtokolták a labdát, ám a másodosztályú vendégek tíz emberrel védekeztek, szinte minden beadást, lövést hatástalanítottak. Ennek ellenére akadtak helyzetei a Honvédnak, sőt N'Gog egyszer a kapufát találta el, de gól nem született. A Soroksárnak egy ziccere volt, ám Horváth László bravúros védésének köszönhetően ez sem zárult góllal.
A második félidőben is az NB I.-es csapat dominált, a magyar válogatott Holender Filip góljával meg is szerezte a vezetést, de a túloldalon a legtapasztaltabb játékos, Gyömbér Gábor egyenlített. A hajrában a kispestiek küzdöttek a győztes találat megszerzéséért, és ez végül Kálnoki-Kis Dávidnak egy szöglet utáni fejessel sikerült is.

Magyar Kupa, elődöntő
"
962,sport,"Néhány órával a Porto-Liverpool BL-negyeddöntő visszavágójának kezdése előtt közölt cikket a spanyol AS című lap, amelyben állítja, Mohamed Salah valamin összeveszsett Jürgen Kloppal, és a megbeszélés után dühösen úgy reagált, hogy átadólistára kérte magát.
A hírek szerint a klub vezetése meggyőzte őt, hogy mondjon le erről, és ha május végéig nem gondolja meg magát, akkor nem gördítenek akadályt a távozása elé.
Azt nem tudni, milyen megbeszélés zajlott le játékos és edzője között, de a spanyolok azt állítják, Salah nagyon feldúltan távozott. Mivel minderről a spanyol lapok számoltak be, nem véletlen az sem, hogy egyből a Real Madriddal hozták összefüggésbe a történteket.
Salah ebben a szezonban 45 tétmeccsen lépett pályára, és 22 gólt rúgott. Azért is furcsa a hír, mert Salah tavaly nyáron hosszabbított öt évre a Liverpoollal, értékét 150 millió euróra becsülik, a kivásárlási ára még ennél is gigantikusabb lehet."
963,sport,"Nyolc év után ismét Szeged rendezheti a kajak-kenu világbajnokságot, a pálya felújítását már elkezdték. A szövetség kiadott egy videót is róla, hogy a mederből eltűnt a víz. Íme.
Schmidt Gábor, a Magyar Kajak-kenu Szövetség elnöke elmondta, a fejlesztés ugyan a világbajnokság apropóján valósul meg, de más sportágak, így a triatlon és a nyílt vízi úszás versenyeinek megrendezésére is lehetőséget teremt. 

A fejlesztés leglátványosabb eleme, hogy a pályát kettéválasztó osztószigetet híd kapcsolja össze a szárazfölddel. A tévéközvetítések kamerái átkerülnek a szigetre, a korábbi versenyekkel ellentétben nem egy nádas, hanem a több tízezer néző lesz a futamok hátterében. A szigeten kerékpárút épül, így az edzők kísérhetik majd tanítványaikat.


Július végére minden elkészül, a vb augusztus 21-25. között lesz.
"
964,sport,"Április 20. és 28. között rendezik Budapesten a Hungarian Open ATP 250-es tenisztornát, amelynek mezőnye a szerdai nappal egy újabb világsztárral bővült. A magyar fővárosba jön a világranglistán jelenleg a 11. helyen álló, 2014-ben a US Opent is megnyerő Marin Cilic.
Az eddigi három top 20-as játékos mellé csatlakozott a horvát teniszező is, aki a US Open sikere mellett 2017-ben Wimbledonban, 2018-ban pedig az Australian Openen volt döntős.

A 30 éves horvát játékos pályafutása során 18 tornát nyert meg, legjobb eredménye a harmadik hely a világranglistán. Pályafutása során több mint 26 millió dollárt keresett. A legjobb magyar teniszezővel, Fucsovics Mártonnal (aki nem lesz ott a budapesti versenyen) kétszer találkozott és kétszer nyert is. Budapesten szabadkártyával játszik a horvát teniszező.

Cilic mellett részt vesz a budapesti salakpályás versenyen a kétszeres ATP-tornagyőztes és Davis-kupa-győztes Borna Coric. Visszatér a tavalyi bajnok is, a karrierje legjobb helyén, a 16. helyen álló olasz Marco Cecchinato, jön a 18. helyen jegyzett grúz Nikoloz Basilashvili, akit Fucsovics nemrég Monte-Carlóban győzött le.
Újra Budapestre látogat Györe László is, a szerb színekben versenyző magyar származású játékos, akinek jelenlegi 32. helyezése eddigi legjobbja. Természetesen magyaroknak is szurkolhatunk a versenyen, így Piros Zsombor és Balázs Attila is ott lesz egyéniben, párosban Borsos Gábor és Nagy Péter indul. A húsvéti hétvégén induló teniszversenyen számos gyerekprogram, valamint jótékonysági esemény is várja az érdeklődőket."
965,sport,"Fucsovics Márton két szettben vereséget szenvedett a brit Cameron Norrie-tól a monte-carlói salakpályás férfi tenisztorna második fordulójában.
A világranglistán 37. magyar játékos jól kezdett, az első játszmában előbb 3-0-ra, aztán 5:2-re is vezetett, riválisa innen egyenlített, aztán rövidítésben megnyerte a szettet. A második játszmát Norrie kezdte nagyon jól, 3:0-s előnyéről pedig Fucsovics már nem tudta igazán megszorongatni, így az ATP-rangsorban 56. teniszező 1 óra 46 perc alatt nyert.
Fucsovics kedden párosban, az argentin Guido Pellával az oldalán bejutott a nyolcaddöntőbe, ahol a Radu Albot, Nikoloz Baszilasvili román, grúz kettőssel játszik majd csütörtökön."
966,sport,"Tisztújító küldöttgyűlést tartott a Magyar Kézilabda Szövetség (MKSZ), és lecserélték az eddigi szakmai alelnököt a férfi vonalon.
Marosi László helyét Nagy László vette át, a balkezes átlövő a Veszprémmel a jövő héten a Bajnokok Ligája négyes döntőjéért küzd.
Az MKSZ elnöke újabb négy évre Kocsis Máté, a női szakág alelnöke Pálinger Katalin maradt.
A riói olimpiára egyik kézicsapatunk sem jutott ki, 2020-ra még mindkettőnek van esélye, a nőknél decemberben jön a világbajnokság."
967,sport,"Szadaf Hadem lett az első iráni nő, aki hivatalos bokszmeccsen vett részt. Szombaton Párizsban debütált, de nem nagyon ünnepelhet, Iránban elfogatóparancsot adtak ki ellene.
A Reuters úgy értesült, hogy nemcsak Hademet, hanem a meccset leszervező, egykori világbajnok Majar Monsipúrt is letartóztatják, ha Irán területére lép. Hademék így érthetően nem térnek vissza hazájukba.
Hadem szombaton egy 3x2 perces amatőr bokszmeccsen győzte le a francia Anne Chauvint. A nő két éve kezdett el bokszolni, de hivatalos edzéseket nem látogathatott, a Teherán környéki hegyekben végzett titkos tréningeket. Versenyzői engedélyt Franciaországban kapott.
Az iráni szövetség nem volt túl lelkes Hadem szereplésétől. Közleményében azt írta, hogy nem vállal felelősséget egyéni szervezésekért, és a nőknek akár külföldön, akár Iránban versenyeznek, a hajukat hidzsábbal kell elfedniük.

 
"
968,sport," Woods vasárnap az augustai Mastersen hátrányból szerezte meg a győzelmet. Amikor végzett utolsó ütésével, nagy üvöltésben szakadt ki belőle jó néhány év kínlódása. Utána fiát szorította magához. Később arról beszélt, hogy nagyszerű a története, hiszen 1997-ben apja fogadta őt ugyanígy győzelmekor. Woods Augustában 2005-ben nyert legutóbb, nem sokan fogadtak volna rá, hogy 14 évvel később újra győzni tud ugyanott, hosszú lelki és testi szenvedések után.
A világ első dollármilliárdos sportolóját nem véletlenül fogadta óriási elismerés, nagyjából hozzá fogható sportegyéniségek, mint Stephen Curry, Tom Brady és Kobe Bryant tisztelegtek előtte, de még az amerikai elnök, Donald Trump is gratulált neki Twitteren, ahogy a korábbi elnök Barack Obama is. Sokan a sport legnagyobb visszatérésének nevezték győzelmét. A 23-szoros olimpiai bajnok Michael Phelps pedig a közvetítésben is feltűnt, ott szurkolt Woods háta mögött. A teniszező Serena Williams azt írta, könnyek szöktek a szemébe, amikor látta Woods győzelmét. A kosaras Magic Johnson eljátszott a golfozó nevével. „A Tigris (Tiger) üvöltése visszatért!"" – írta.

A győzelem, ami Woods 15. nagy tornagyőzelme is volt egyben, a világ legnagyobb újságjainak címlapjára röpítette a golfozót, a brit Guardian, Independent, Times is őt hozta, ahogy az amerikai Miami Herald, USA Today vagy a francia L'Equipe is. Hogy miért veszi körül ilyen nagy tisztelet és lelkendezés a játékost, érdemes átfutni az élettörténetét. 

Woods már elég hamar megismerkedett a golffal, kétévesen ütőt fogott, háromévesen 9 lyukas pályán játszott, csodagyerekként mutogatták az amerikai tévékben. Be is váltotta hozzáfűzött reményeket, sorra nyerte a junior világbajnokságokat, de talán ennél is nagyobb eredmény volt, hogy 11 évesen megverte a karrierjét beindító és menedzselő golfőrült apját.
A karrierje töretlenül ívelt felfelé, többször megnyerte az amerikai amatőrbajnokságot, és már tinédzserként részt vehetett a legnívósabb tornákon. 19 évesen bekapcsolódott a PGA Tourba, egy évvel később pedig már profiként versenyzett. Már ekkor ömleni kezdett hozzá a pénz, és még jobb tárgyalási pozícióba került, amikor minden idők legfiatalabbjaként, 21 évesen megnyerte a Masterst. 1997 végére már a világranglista élére került. A következő években szinte legyőzhetetlenné vált, mind a négy nagy golftornáról (Masters, US Open, The Open Championship, PGA Championship) szerzett első helyet. 2003-04-ben volt egy kisebb hullámvölgye, de a következő két évben már újra ő dominált, sorra döntötte meg a rekordokat, 2006 végére már 54 győzelme volt, amiből 12-t a major tornákon szerzett.
2008-ban térdműtéten esett át, de nem sokkal operációja után még hirtelen halálban megnyerte a US Opent, ekkor mondta róla egyik vetélytársa, Kenny Perry, hogy fél lábbal is képes mindenkit megverni. A sérülése viszont súlyosabb volt, mint elsőre hitték, így újabb operációra volt szükség.
Ennél sokkal nagyobb csapást jelentett zűrös magánélete.
Feleségét, Elisa Nordegrent pornósztárokkal csalta meg – szexfüggősége miatt még rehabilitációra is járt – , rendszeresen veszekedtek, az egyik balhé után Woods egy tűzcsapnak is nekihajtott. A botrányok miatt sok szponzor otthagyta a szupersztárt, aki dollármilliárdokat bukott ezzel. Életével együtt a játéka is szétesett, egyre mélyebbre süllyedt a világranglistán, ha volt is egy-egy fellángolása, évekig nem tudott stabil formát mutatni. 

2012-ben és 2013-ban képes volt kisebb versenyeket nyerni – ekkor volt a síelő Lindsey Vonn a barátnője –, újra a világranglista élére állt, de aztán jött a következő hullámvölgy, amiről könyök- és hátsérülése is tehetett. A hátával négyszer műtötték meg, minden rehabilitáció után újra próbálkozott a játékkal, de fizikailag egyszerűen már nem tudott magas szintre kerülni, a fájdalommal is állandóan meg kellett küzdenie. Többször hónapokat hagyott a ki a versenyzésben, 

a világranglistán az 1199. helyezés jelentette a mélypontot.
2017 májusában Woods újra botrányával került címlapokra. A golfozót floridai rendőrök vitték be, miután teljesen elkészülve, mint később kiderült, begyógyszerezve találtak rá kocsijában. A tesztek elég kemény szereket mutattak ki nála, Vicodint, Xanaxot, Ambinet és Dilaudidot, és még marihuána nyomaira is bukkantak. Woods valószínűleg a fájdalmai miatt – a lelki problémái is ráerősíthettek erre – lett gyógyszerfüggő.
A klasszisra kijózanító pofonként hathatott ez a botrány, újra a versenyzésre kezdett koncentrálni, 2017 őszén ismét visszatért. Tavaly egyre versenyképesebb lett, márciusban már top 5-ös helyezést ért el, majd a PGA Championshipen második volt, nagy tornán 2009 óta ez volt a legjobb eredménye. Szeptemberben aztán újra nyerni tudott, 1876 nap telt el két PGA Tour-sikere között. Formája csak tovább javult, így Augustában a hétvégén újra magára ölthette a Masters egyik díját, a zöld zakót.
Woods benne van a korban, 43 éves, nagy tornát idősebben csak Jack Nicklaus nyert, ő 46 volt. Woodsnak így is van esélye, hogy övé legyen minden idők legtöbb nagy tornagyőzelme, Nicklausnak 18 van, hármat kéne még behúznia. Ha korábbi dominanciája érvényesül, és nem jönnek újabb sérülések, akár már idén utolérheti.

(Borítókép: David Cannon / Getty Images Hungary)
"
969,sport,"Heves reakciókat váltott ki a német sajtóban és a szurkolóknál a Hertha keddi döntése, mely szerint Dárdai Pál öt meccset kap még a klubtól. A szurkolóknál Dárdai maga a megtestesült Hertha, 1997. január óta a velük élő állandóság.
Fontos, nem elválnak tőle, mert szinte valamennyi német újság kiemeli,
hogy 2020 nyarán várják őt vissza a Hertha utánpótlásába.
Maga az edző azt nyilatkozta, hogy most egy évet pihenni szeretne, az elmúlt négy és fél év elég kemény volt, különösen úgy, hogy az első néhány hónapban kettős terhelés alatt gondolkodott: amikor pihenhetett volna, jöttek a magyar válogatott selejtezői. A görögök elleni 0-0-t fejben leginkább már a berlini repülőn értékelte, és délután már azon tanakodott, hogyan lehet megszilárdítani a Hertha játékát a következő meccsen.
A Morgenpost mostani cikkében azt emeli ki, hogy ez a döntés még nagyobb nyomást tesz a sportigazgatóra, Michael Preetzre, mert részint
Dárdaival az ősszel hagyományosan jól szerepeltek – ekkor kezdett a BL-ről álmodozni mindenki –, a tavasz jelentette a gondot. 
A lap arra emlékeztet, hogy az érzelmek forrnak a neten, és inkább Dárdai mellett állnak a drukkerek, mintsem ellene lennének, és Preetz ebből csak kifogástalan döntésekkel tud kijönni. (Nem a legjobb a viszonyuk, de úriemberekként fognak elválni, efelől kétség sincs.) Preetz kétszer találkozott Dárdaival a keddi közlemény előtt, ennyi idő alatt határozta el, hogy nem szabad tovább folytatnia. Megjegyzik, Preetz is a nyugalmas életével játszik, ha rosszul sülnek el a következő húzásai.
Már most lehet az utódláson gondolkodni, és ilyenkor jöhet az szóba,
hogy 600 ezer euróért vajon lehet-e találni még egy olyan kaliberű és a klub iránti elhivatottságú szakembert, mint amilyen Dárdai?
A berlini kispad pedig elég ingatag, tudna arról a német bajnokcsapatokat építő Otto Rehhagel vagy Csernai Pál is mesélni, akik nagyon kevés meccset kaptak, mert
az elvárás mindig óriási a klubnál, a pénz viszont általában nem sok
– ez a különös kettősség a Herthára jellemző leginkább.
A Lipcse invesztálni tudott 100 millió eurót új játékosokra két-három nyáron, Berlinben ennek a töredéke van elkülönítve. Ráadásul az Union Berlin egyre jobb a másodosztályban, nincs messze a feljutástól, a város futballszerető szponzorai megoszlanak, ami azt jelzi, több pénz a közeljövőben nem lesz.
Dárdaival ráadásul a közvetítési pénzekből nagyobb szeletet vihettek el, Brooksot eladták 18 millió euróért, Weiserért is 15 milliót fizetett a Leverkusen, az ő nevelőmunkájának köszönhetően volt kiszámíthatóság, stabilitás.
A BZ Berlin mindenesetre azt emelte ki, hogy Preetz
a megelőző akciót választotta, nem pedig a késői reakciót.
Felelevenítették, hogy az igazgató jobb eredményt kért, miközben Dárdai a rossz eredményeket indokolta. A szezon pompásan indult, verték a Bayernt (2-0) és a Gladbachot (4-2), és olyan játékot nyújtottak, amire szerte Németországban is csak csettintettek.
Az ellenben vitathatatlan, hogy az előző öt meccsen – öt vereség – a Hertha teljesítménygörbéje csökkent, ezért pedig a mindenkori edző a felelős.
Mindegyik lap emlékeztet most arra, hogy már 2014-ben milyen jó munkát végzett az arany korosztállyal Dárdai, amelynek legnagyobb fia is a tagja, és Arne Maiernek már most van 20 élvonalbeli meccse, pedig még csak 20 éves.
A korábbi Hertha-edző Jürgen Röber azt nyilatkozta: nem tudja elképzelni, hogy Dárdai visszamegy az utánpótlásba.
Sokkal ambiciózusabb annál, megérezte a Bundesliga ízét, a stressz ritmusát, a vére nem hagyja majd nyugton.
Nyilván erre számítanak a nagy német klubok is. A Wolfsburg már tavaly megkereste, edzői gyakorlatát ott végezte a városban – az elméleti képzésre Budapestre járt –, ismerik emberileg is, nem csak az eredményeit. Nincs is messze Berlintől a város. Egy visszajutó, stabilitásra vágyó Hamburgnál szintén megfoganhat a gondolat, mi lenne, ha benne bíznának, és akkor nem kellene idényenként három-négy edzőt elfogyasztani. Milliós fizetést tudnának kínálni neki, erősebb játékoskeretet, nagyobb perspektívát.
És akkor ott van még Magyarország, ami érzelmileg még többet tud ajánlani. Hogy konkrétan milyen pozíciót, azon lehet morfondírozni.
A magyar foci megkapta egyetlen jövőképét a Herthától
– ezt egy korosztályos edző mondta kedden.
Nehéz vitatkozni az igazságtartalmával. A helyzet persze ennél bonyolultabb, mert van kapitányunk. Futballfejlesztési igazgatónak, szakmai igazgatónak persze ki lehetne nevezni, és rábízni, hogy milyen tartalommal akarja megtölteni ezt a pozíciót. Mert abban feltehetően a levitézlett hazai szakmán kívül mindenki egyetért, hogy
csak ő tudná felhozni a magyar futballt elfogadható szintre.
Biztosan lenne ellenállás, hiszen ki szeretne azzal szembesülni Felcsúton vagy bárhol máshol, hogy az, amit Dárdai képvisel, egy másik sportág.
Szabad kezet merne-e neki adni a politika, amelyikhez rohannának panaszkodni a múlt közepesen hozzáértői nagyjai, hogy velük Dárdai nem beszél olyan tisztelettel, ami nekik – szerintük – kijárna. Hiszen ők valaha sokkal jobban rúgták a szabadot, igaz, edzőként a teljes hazai elit nem tudja felmutatni Dárdai eredményének a felét.
A 43 éves szakember az itthoni irányításból többnyire csak Nyilasi Tiborral beszél,
rá várna a feladat, hogy visszaszerezze a magyar futballnak. Nyilasi fontos láncszem, Csányi kedveli, Orbán egyenesen imádja.
Nem valószínű, hogy a pénz akadály lenne. Az már nagyobb baj, hogy írt valaha Dárdai egy programot, amit Bernd Storck kihajított, az MLSZ pedig veszni hagyta. Még az sem derült ki róla, hogy jó-e. Ő annyit mondott róla, ha azt szisztematikusan végrehajtják, akkor nyolc-tíz év múlva lehet magyar futballról beszélni. Ezt 2014-ben, még utánpótlásedzőként mondta.
Dárdai hívó szavára vélhetően elgondolkodnának azok a szakemberek, akik a külföldi utánpótlásban dolgoznak – Ausztriában, Németországban, Dániában –, és létre lehetne hozni valamit, ami a fejlődés garanciája lenne.
Mert bármilyen szép dolog is a horvátok elleni győzelem az Eb-selejtezőn, akkor lehetne magyar futballról beszélni, ha a korosztályos válogatottak folyamatosan ott lennének az Eb-n, és nem azzal szembesülnénk, hogy 17 évesen még kijutunk, utána viszont mindenki elhúz mellettünk. Ha van ember, aki analizálni tudná ezt a folyamatot, az épp Dárdai lenne.
Ha van valaki, aki tudja, hogyan kell játékost felépíteni ebben az érzékeny időszakban, a felnőtté váláskor, az épp Dárdai.
Akkor lehetne érdemben beszélni a magyar futballról, ha a berlini utánpótlásban játszók közül négyen-öten nem produkálnának jobb fizikai mutatókat, mint a felnőtt magyar válogatott tagjai. És akkor még a nagy deficitet, az első labdaérintést nem is említettük.
Gondoljunk vissza Szalai Ádám beszédére 2013-ból. Azt hangsúlyozta: „Beleverték kint a fejünkbe fiatalon, mit kell tennünk.”
Ő lehetne az a személy, aki el tudná magyarázni, miért volt értéktelen egy olyan edzés, amire egyébként nagyon büszke volt a kispesti tréner. A sokszor emlegetett automatizmusok életre kelhetnének az akadémiákon.
Dárdainak persze ez az öt meccs most mindennél fontosabb.
A Frankfurt ígérkezik a legnehezebbnek, a Leverkusen elleni (május 18.) pedig tele lesz érzelemmel. Hiszen búcsúzni fog – valameddig.

(Borítókép: Huszti István / Index)
"
970,sport,"Collin McHugh szuper reflexének és elhajlásának köszönheti, hogy nem találta telibe az arcát egy elütött baseball-labda.
„Mintha már láttam volna egy képmentést a Twitteren. Nem hiszem, hogy ennél közelebb jöhetett volna hozzám"" – mondta a Houston Astros dobója, miután megkérdezték a jelentről.
The Matrix (1999) pic.twitter.com/3uGwMdLmha
McHugh az Oakland Athletics ütője, Kendry Morales ellen próbálkozott a második inningben. A dobása nem sikerült, mert el tudták ütni a labdáját. Az pont McHugh felé repült, a dobó ösztönösen hajolt el előle, hogy mentse magát, nagyjából úgy, ahogy Keanu Reeves csinálta a Mátrixban. 
Az eset után az egyik bíró szólt oda McHugh-nak, hogy nézze meg a kivetítőn, mit tett. ""Azt mondta: Haver, nem tudom, hogyan csináltad ez. Én magam sem. Szerencsém volt"" – mondta a dobó.
A mérkőzést az Astros 9-1-re nyerte meg, sorozatban ez volt a tizedik győzelme az MLB-ben."
971,sport,"Massimiliano Allegri kiesett a Juventusszal a Bajnokok Ligájából, de úgy tervezi, hogy jövőre is ő lesz az olasz bajnokcsapat edzője.
„Maradok a csapatnál. Már beszéltem Andrea Agnelli elnök úrral, akivel a következő szezont tervezzük"" – mondta Allegri, aki sorozatban ötödik bajnoki címét szerezheti a Serie A-ban.
A negyeddöntőben 3-2-es összesítéssel esett ki a Juventus. Az első meccs 1-1-e után az Ajax 2-1-re nyert Torinóban.
„Az Ajax nagyszerű csapat, ezt mondtam a játékosaimnak is. Remek játékosai vannak és kiváló futballt produkál, nem gondolnám, hogy esélytelennek lehetett volna nevezni őket, különösen azok után, hogy öt gólt rúgtak a Real Madridnak"" – mondta Allegri.
A Juventus edzője kitért a kieséses szakasz mind az öt Juventus-gólját jegyző Cristiano Ronaldóra is, akit a nyáron éppen a Bajnokok Ligája megnyerése miatt szerződtettek. Első szezonjában nem járt sikerrel, és 2010 óta először fordul vele elő, hogy nem játszhat a BL elődöntőjében, írja az MTI.
„Ronaldo nagyban növelte az esélyünket a végső sikerre, és rengeteget jelentett nekünk a szezonban, különösen a BL-ben, ám a futball nem matematika. Az egy meg egy nem mindig kettő"" – jegyezte meg az edző.
„Felejthetetlen este volt ez a számunkra. Magabiztosan és türelmesen játszottunk. A futballról alkotott filozófiánk teszi lehetővé, hogy felülmúljuk a várakozásokat. Nagyon nehéz ellenünk, ez ellen a filozófia ellen játszani"" – mondta a továbbjutás után az Ajax edzője, Erik ten Hag."
972,sport,"A kormány újabb sportesemények rendezéséhez szavazott meg összesen közel tízmilliárd forintos összeget, derült ki a legfrissebb Magyar Közlönyből."
973,sport,"Határozottan fújt büntetőt a szerdai Barcelona-Manchester United Bajnokok Ligája-negyeddöntő-visszavágó 10. percében Felix Brych játékvezető. A unitedes Fred eltalálta Rakitic lábát, mielőtt a labdához ért, szúrta ki a bíró, és mutatott a 11-es pontra.
Az angolok reklamáltak, ahogy lenni szokott, és mivel van már videóbíró a BL-ben, Brych ki is ment, hogy visszanézze az esetet - nem is baj ez, ha lehet, ellenőrizni kell még azt is, ami fixnek tűnik.
Brychnek a partvonal mellett játszották vissza a történteket, ő pedig csakhamar
visszavonta a megítélt tizenegyest.
Élőben a tévén ismételgetve is tűnhetett úgy, hogy a unitedes előbb labdát ért, csak aztán lábat, de még jobban lelassítva, illetve megállítva a képet teljesen egyértelmű a szabálytalanság.
Vagyis Brych a videó nélkül meghozott, helyes döntését videóról helytelenre módosította.
(Láttunk már ugyanilyet a tavalyi világbajnokságon, nem újdonság.)
Maradt a 0-0-s állás, de Messi öt perccel később vitathatatlan gólt lőtt, a Barcelona megszerezte a vezetést, vagyis a tévedés végülis nem oszt, nem szoroz.
A videóbíró egy újabb gyenge pontjára derült fény, nem elég lelassítani a felvételeket, szuperlassúban kell megnézni, vagy esetleg kikockázni a bírónak. (Az olasz ligában volt, hogy így csinálták.)
A 43 éves, német Bundesliga-bíró, Felix Brych napjaink egyik legelismertebb játékvezetője, bár múltja nem makulátlan. Jó pár éve a német bajnokságban ítélt meg például fantomgólt is: erről és karrierjéről ebben a cikkünkben olvashat bővebben."
974,sport,"Ernesto Valverde szerint az első perceket leszámítva csapata, az FC Barcelona jól játszott kedden a Manchester United ellen, így gond nélkül jutott a futball Bajnokok Ligája elődöntőjébe.
„Az első öt perc nehéz volt, mert a Manchester erősen kezdett, de a további nyolcvanötben nem is játszottunk olyan rosszul"" – értékelt a 3-0-ra megnyert, hazai negyeddöntős visszavágó után.
A tréner úgy látta, hogy az MU nyomás alá helyezte őket, már elöl megkezdte a letámadást az elején, amikor azonban megtalálták a passzsávokat, sikerült birtokolniuk a labdát és helyzeteket tudtak kialakítani.
Valverde azt mondta, hogy csapata - amely 4-0-s összesítéssel lépett tovább - nagyon motivált volt, mert az elmúlt években nem jutottak be a legjobb négy közé.
„Messi sokszor húzott már ki minket nehéz helyzetből. Temészetesen fontos pillanatban lőtt gólt, de mi nem fogunk elnézést kérni azért, mert van egy Messink. Szerencsénk van, hogy velünk van"" – tért ki Valverde a két gólt szerző csatárára.
Ole Gunnar Solskjaer azzal kezdte értékelését, hogy a keddi visszavágón nyilvánvaló volt a két csapat közötti különbség. Elsősorban az, hogy mennyire jól él a lehetőségeivel a Barcelona. Ő is úgy látta, hogy jól kezdtek, igaz, szerinte ez a szakasz negyedóráig tartott, azután viszont négy perc alatt kétgólos hátrányba kerültek.
Játékosai hozzáállásával elégedett volt, de úgy vélekedett, sokat kell dolgozni azért, hogy komoly előrelépés történjen. „Egyik napról a másikra nem fognak megváltozni a dolgok.""
Ő is kitért Messire, aki - amint azt megjegyezte - ezúttal is bizonyította, miért nyert annyi címet. „Készülhetünk rá előzetesen, de ha van elég ideje és tere, akkor úgyis helyzeteket alakít ki és gólokat szerez.""
Arról, hogy Messi második góljánál a labda átcsúszott a vetődő David De Gea alatt, úgy fogalmazott: ha egy kapus hibázik, akkor azt szalagcímben hozzák, és semmi másra nem emlékszünk a teljesítményéből. „Pedig egyébként nagyszerű védéseket mutatott be.""
(MTI/Goal.com)"
975,sport,"Dárdai Pál azt nyilatkozta a Nemzeti Sportnak, hogy nem bánja, hogy nem vele kezdi meg a következő szezont a Hertha BSC futballcsapata.
A klub kedden jelentette be, hogy négy és fél után, a szezon végén távozik a csapattól Dárdai Pál vezetőedző.
Dárdai szerint többen méltánytalanul támadták őt az utóbbi időben, de reméli, hogy a bejelentéssel kihúzták a kígyó méregfogát, és másokról is lekerül a nyomás. A bajnokság végén pihenni fog. „Azért négy és fél évig egy Bundesliga-csapatot irányítani nem olyan könnyű, mint a kertben füvet nyírni, egy jót focizni, majd egy laza fröccsöt meginni” – mondta.
Az edző megkönnyebbült, amikor bejelentették menesztését. Elmondta, már a nyáron érezte, hogy valami nem stimmel. „Az van, hogy elfáradtam.”
Dárdai úgy látja, hogy 2015-ben a nulláról indult a csapattal, de mostanra magasabb polcra kerültek, jó alapot épített, bárki is lesz az utódja. Megjegyezte, az átlagosnál több fiatalt építettek be a csapatba, a fiatalok többsége ráadásul saját nevelés. 
Az edző egy évig pihenni szeretne, most csak a családjára koncentrál. Képezni fogja magát, de edzőként egy évet kihagyna. Utána akár a Herha utánpótlásánál is el tudja képzelni magát. Az MLSZ-nél nem vállalna napi munkát egyelőre.
Mit szólnak Dárdai Pál távozásához? Mondják el Facebookon!
Egy évig pihenni akar a Herthától menesztett edző. Megkönnyebbült, hogy kirúgták."
976,sport,"Damian Lillard óriásit játszott a Portland Trail Blazers–Oklahoma City Thunder-meccsen az NBA rájátszásában. A portlandi Lillard 29 pontot dobott, közte egy olyan dudaszós hármast, ami előtt hülyét csinált a védőjéből.
Az Oklahoma az alapszakaszban mind a négyszer legyőzte a Porlandet, de a rájátszásban eddig nem találták meg Lillardék ellen a jó taktikát, a második meccset is elvesztették Russell Westbrookék a rájátszásban.
A Porland a harmadik negyedben húzott el 16 pontra. A játékrészt Lillard zárta le egy látványos dudaszós kosárral. A félpályáról indult meg, majd cseleivel hintába ültette a védőjét, így már tisztán engedhette el a tripláját.
DAME LILLARD FILTHY.... pic.twitter.com/XZahBkfVAp
Lillard kiegyensúlyozottan játszott 29 pontja mellett szerzett öt lepattanót, adott hat asszisztot és volt három labdaszerzése is.
A Denver Nuggets egyenlíteni tudott a San Antonio Spurs elleni párharcban úgy, hogy 19 pontos hátrányt dolgozott le. A Nuggets a harmadik negyed végén volt nehéz helyzetben, de Jamal Murray vezérletével átlendültek ezen. A meccset pocsékul, nyolc dobást elrontva kezdő Murray a negyedik negyedben szinte tökéletesen játszott, 21 pontot dobott. 

Eredmények, főcsoport-negyeddöntők, 2. mérkőzések: Keleti főcsoport: 


 Nyugati főcsoport: 


  A párharcok az egyik csapat negyedik győzelméig tartanak.
"
977,sport,"A Juventus a számára kedvező eredménnyel,1-1-es döntetlennel záruló első mérkőzés után sem lehetett biztos a dolgában a Bajnokok Ligája negyeddöntőjének torinói visszavágóján az Ajax ellen . A hollandok az előző fordulóban a Real Madrid 4-1-es legyőzésével már bemutatták, hogy nem okoz gondot számukra, ha idegenben kell kiharcolniuk a továbbjutást. Ugyanakkor persze a Juventus is alapozhatott a nyolcaddöntők tapasztalatára, Allegri edző csapata az Atlético Madrid ellen jutott tovább kétgólos hátrányból, miután Torinóban 3-0-ra lemosta ellenfelét.
Kedden este a Juventus vezetőgóljáig nagyjából a hazaiak által elképzelt mederben folytak az események, bár a hollandok már épp kezdtek kijönni a nagyon bekezdő olaszok szorításából, amikor a 28. percben Ronaldo - ki más - befejelte a Juventus vezetését.
Ám mielőtt még a Juventus szurkolói igazán kiörülhették volna magukat, az Ajax kiegyenlített. Egy rossz holland lövés épp van den Beekben akadt el, aki így teljesen egyedül fordulhatott kapura, és a lest reklamáló védőktől figyelve a kapuba gurított.
A gól után az Ajax végképp átvette a meccs irányítását, és a hazaiak legnagyobb döbbenetére igazából a mérkőzés végéig meg is tartotta dominanciáját. Leginkább Wojciech Szczesny védésein múlt, hogy a vendégek nem szerezték meg hamarabb a vezetést, ám Matthijs de Ligt fejesénél a 67. percben már a lengyel kapus is tehetetlen volt.
A Juventus helyzetét nehezítette, hogy az első félidő végén megsérülő Dybalát a szünetben le kellett cserélnie Allegrinek, és mivel Mandzukicra nem számíthatott, a 19 Moise Kean állt be a hazai csapatba, aki hiába van nagy formában a bajnokságban, ezen az estén teljesen súlytalan volt.
Hiába próbált meg Allegri mindent, hogy felrázza a csapatát, bejött még Cancelo és Bentancour is, ám az Ajax játékosai sokkal erőszakosabbak, gyorsabbak és pontosabbak voltak a fáradt és szétesett benyomást keltő Juventus ellen.
A 89. percben még felvillant ugyan az egyenlítés reménye, ám hiába reklamáltak az olaszok kezezést Daley Blindnél, a videóbíró kiderítette, hogy az Ajax játékosa hassal blokkolta Can beadását.
Így a mérkőzés végül magabiztos Ajax-győzelmet és továbbjutást hozott, ennek a Juventusnak egy egygólos Ronaldo még az elődöntőbe kerüléshez sem volt elég, nem hogy a portugál leigazolása óta mantrázott BL-győzelemhez.
Az Ajax ellenben fényesen bizonyította, hogy hihetetlen átütőerő és energia van benne, és a Real, illetve a Juve ellen mutatott teljesítménnyel a végső győzelemre is reális esélyt kell adni ennek a fiatal és tökéletesen bejátszott csapatnak, amelyben számtalan tehetséges játékos van, Matthijs de Ligt és Frenkie de Jong nevét pedig nagyon hamarosan a legnagyobb világsztárok között fogják emlegetni.
Az Ajax 2-1-re nyert, így 3-2-es összesítéssel jutott tovább az elődöntőbe.

stat

A Barcelona 1-0-ra nyert Manchesterben, így a United – ami először és utoljára még 1991-ben nyert Barcelonában – győzelmi kényszerben lépett pályára. Ennek megfelelően az angol kezdték aktívabban a mérkőzést: Rashford már 35 másodperc alatt ledolgozhatta volna a csapata hátrányát, a kapufa megmentette a katalánokat, de a következő 10 perc is a Unitedé volt.

Ezek után kezdett felpörögni a katalán csapat is. A 12. percben Rakiticet buktatta Fred, a bíró büntetőt ítélt, Messi már készült is elvégezni a 11-est. A VAR viszont jelzett, a játékvezető pedig az eset visszanézése után – helyesen – visszavonta az ítéletet. Messit ugyanakkor ez nem akadályozta meg, hogy gólt szerezzen: a 16. percben labdát szerzett, kiosztott egy kötényt, majd 17 méterről védhetetlenül lőtt a kapuba (1-0).

A Unitedet teljesen megfogta a bekapott gól, az argentin klasszis pedig nem kegyelmezett, bár ehhez de Gea is kellett. A 20. percben Messi megint megszerzett egy labdát, el is lőtte estében 17 méterről, de a próbálkozás gyenge volt, simán védenie kellett volna a spanyolnak. A United kapusa viszont óriásit potyázott, 2-0-ra vezetett a Barcelona a 20. percben.
Az MU-nak ekkor már legalább három gól kellett volna a továbbjutáshoz, ez pedig teljesen megbénította a csapatot. A hátralévő 25 percben egyetlen Pogba-lövésre futotta az angoloktól.
A Barcelona végig dominálta az első játékrész második felét, Messinek kis híján a mesterhármas is összejött, illetve a hosszabbításban is neki köszönhetően alakult ki gólhelyzet. Sokadjára küzdött meg a labdáért a 46. percben, kiosztott egy kötényt Jonesnak, majd pazar labdát adott Albának. A szélső remekül centerezett, az érkező Sergi Roberto viszont nem tudta kihasználni a ziccert, belelőtte de Geába a labdát (vagy a kapus védett hatalmasat). Óriási Barca-helyzettel ért véget az első félidő.
A második félidő ott folytatódott, ahol az első abbamaradt. A United nagyon akart, de tehetetlen volt, a Barcelona dominálta a mérkőzést. Ez utóbbi helyzetekben ugyan nem nyilvánult meg, de így is összejött egy katalán találat – Coutinho lőtt 20 méterről egy őrült nagy gólt a 61. percben. A második félidő érdemleges részét ezzel le is tudták a csapatok, unalomba fulladt a mérkőzés.
A Barcelona 3-0-ra nyerte meg a találkozót, 4-0-s összesítéssel jutott tovább az elődöntőbe.

stat
"
979,sport,"A Mol Vidi FC 1-0-ra legyőzte a vendég Debrecent kedden a labdarúgó Magyar Kupa elődöntőjének első mérkőzésén.
A mérkőzés egyetlen gólját a 3. percben szerezte a Vidi csatára, Futács Markó fejelte, akit a debrceni védők nagyon üresen hagytak a kapu torkában."
980,sport,"A belga Victor Campenaerst új világrekordot állított fel egyórás kerékpározásban, a mexikói Aguascalientes fedett velodromjában 55,089 kilométert tekert. Bradley Wiggins 2015-ben elért 54,526 kilométeres rekordját döntötte meg.
„Az igazság pillanata mindjárt eljön. A testem teljesen kész van rá. Lelkileg elég nyugodt vagyok a tökéletes felkészülés miatt. A kemény edzéseknek végük, már csak az a fontos, hogy stimuláljuk egy kicsit az izmokat. A szénhidrátfeltöltés ideje van itt, ami azt jelenti, hogy annyi szénhidrátot eszem, amennyit lehetséges. Percekre lebontva megvan a programom. A testem tökéletesen hozzászokott a különleges bioritmushoz, hajnal ötkor kelni és este nyolckor lefeküdni mostanra már nagyon könnyű. Még egy nap és eljön az idő. Készen állok” – írta egy nappal a kísérlet előtt Campenaerts. Hogy megjavítsa a rekordot, 219 kört kellett teljesítenie a 250 méteres fapályán.
A kerékpáros jól kezdett, 16-16,2 másodperces 250 métereket hajtott, már a verseny korai szakaszában jobban állt, mint Wiggins. Tíz kilométernél már nagyjából négy másodperc előnye volt, és még innen is tudott gyorsulni, az átlaga javult, 60 kör után elérte az 55 km/h-s átlagsebességet. Azt azonban elég sok kerékpáros elmondta, hogy 30 perc után válik pokoli keménnyé a hajtás. 
Campenaerts egy korábbi rekorder, Alex Dowsett szerint is bátran kezdett. A 40. percben is jól állt, 55,137 kilométer per órás átlaga volt a rajttól. Ekkor kezdett el kicsit lassulni, 16,4 másodperces köröket ment, de még ezzel is jó esélye volt, csak egy látványos összeomlással bukhatta volna el a rekordot.
Az 50. percben is összeszedett maradt, ha csak egy kicsivel, de még mindig 55 km/h felett tartotta a tempót. A véget megérezve még egy-egy gyorsabb kört is bele tudott tenni, elég jól sikerült az irambeosztása. Az utolsó körökben még hajrázni is maradt ereje, 16 másodperc alá is bement. Wiggins rekordját már 59:20 körül megdöntötte, csak az maradt kérdés, mennyivel tud 55 kilométer fölött maradni. Végül 89 méter lett a plusz. 
A belga kerékpáros hónapok óta tervezte a rekord megdöntését. A télen emiatt két hónapot Namíbiában edzőtáborozott. Nem akart elbújni a világ elől, de furcsállta, hogy egyetlen doppingellenőrzést sem kapott, még ő kereste az ellenőröket egy Twitter-posztban. A formáját aztán a Tirreno–Adriaticón élesítette, nyert is egy időfutamot, majd áprilistól Mexikóba utazott akklimatizálódni és gyakorolni az ovális pályán. Az Aguscalientes velodrom magaslaton, 1800 méteren fekszik – itt elvileg a kisebb légnyomás miatt jobb esély van a csúcsdöntésre – ehhez is hozzá kellett szoknia a kerékpárosnak. A harci kedvét apja is próbálta fokozni egy általa írt dallal, a Full gazz-zal.
Campenaerts az országúti kerékpárból érkezik, de két Európa-bajnoki címe és világbajnoki harmadik helye ellenére nem ő számított eddig a legjobb időfutamosnak a mezőnyből. Az átlagnézőnek sem feltétlenül az eredményei miatt lehet ismerős a neve, hanem például arról, hogy verseny közben, a mellkasára írt szöveggel próbált randit szervezni.
Az egyórás kerékpározás világrekordjának hosszú és csavaros története van, sokáig a belga Eddy Mercxk 1972-ben felállított 49,431 kilométere számított etalonnak. A rekordok később nem feltétlenül csak a bringások képességeinek, hanem a technikai újításoknak köszönhetően is dőltek. Végül ennek erősebb szabályzatokkal vetett véget a nemzetközi szövetség. A rekord története egy újabb módosítás után, 2014-ben indult útnak. Jens Voigt 51,115 kilométerrel új csúcsot hajtott még abban az évben, és azóta elég sokan futottak neki, 18 kísérlet volt Campenaerts előtt. Közülük öt sikeres, Voigt mellett Matthias Brändle, Rohan Dennis, Alex Dowsett és Bradley Wiggins is új rekordot hajtott.
Utóbbi úgy gondolta, hogy a belga kerékpáros meg fogja javítani az ő eredményét. Wiggins szerint neki sem futott volna úgy Campenaerts, ha nem lett volna biztos magában. Az Eurosportnak azt mondta, már decemberben 30 percet tudott tekerni a belga a csúcshoz szükséges tempóban. Wiggins egyébként szerette volna, hogy megdöntsék a rekordját, mert az jót tesz a kerékpársportnak."
981,sport,"A norvég Vipers Kristiansand lesz a címvédő Győr ellenfele a női kézilabda Bajnokok Ligájának elődöntőjében. A mérkőzést a sorozat Budapesten, májusban rendezett négyes döntőjének első játéknapján kerül sor, számolt be a hírről az MTI. 

A két csapat azonos csoportban szerepelt a középdöntőben: a magyar együttes hazai pályán 33-29-re, idegenben pedig 33-26-ra győzött a norvégok ellen. A 23 BL-mérkőzés óta veretlen magyar csapat 12. alkalommal jutott elődöntőbe a legrangosabb európai kupasorozatban. 


A másik ágon az orosz Rosztov-Don és a francia Metz HB találkozik. 


A sorsolást kedden rendezték a magyar fővárosban, a Sport Televízió stúdiójában. A női BL hatodik budapesti négyes döntőjét május 11-én és 12-én rendezik. 


Az elődöntőket szombaton 15.15-től és 18 órától játsszák - a meccsek sorrendje a televíziókkal történő egyeztetés után válik hivatalossá -, másnap 15.15-től kerül sor a bronzmérkőzésre, 18 órától pedig a döntőre.
"
982,sport,"Az egyesben aratott hétfői bravúrgyőzelem után Fucsovics Márton párosban is sikerrel vette az első fordulót az 5,2 millió euró (1,6 milliárd forint) összdíjazású, monte-carlói salakpályás férfi tenisztornán.
A legmagasabban rangsorolt magyar játékos ezúttal az argentin Guido Pellával indult párosban, és kedden szűk egy óra alatt, két szettben megverték a Marco Berettini, Fabio Fognini olasz kettőst. A nyolcaddöntőben a moldovai Radu Albot és a georgiai Nikoloz Baszilasvili lesz Fucsovicsék ellenfele.
Egyesben utóbbi teniszező volt a magyar ellenfele az első fordulóban. Pellának nagyon jó napja volt kedden, ugyanis egyesben elbúcsúztatta a hetedik helyen kiemelt Marin Cilicet.
Az is eldőlt, hogy ha Fucsovics megveri a brit Cameron Norrie-t, és így továbbjut a második fordulóból, akkor Lorenzo Sonego vár majd rá a nyolcaddöntőben. A selejtezőből főtáblára jutott, a világranglista-98. olasz kedden meglepetésre két játszmában jobbnak bizonyult a nyolcadik helyen kiemelt orosz Karen Hacsanovnál.
Eredmények:
páros, 1. forduló (a 16 közé jutásért):"
983,sport,"Uli Hoeness, a Bayern München elnöke kijelentette, szívesen szerződtetné Kylian Mbappét, csakhogy a német klubnak nincs rá pénze.
""Mbappét azonnal megvenném. Tökéletes játékos. De hiányzik a szükséges összeg""
– nyilatkozott Hoeness a Paris SG 20 éves világbajnok csatáráról.
A PSG két éve 180 millió euróért vette meg Mpabbét, akinek értékét jelenleg 200 millió euróra becsülik. Ez óvatos becslés, a piacot nézve legalább 250 milliót ki kellene csengetnie annak, aki elhozná a PSG-től.
A Bayern rekordösszegért szerződtetett játékosokat a következő szezonra, a francia Lucas Hernandezért klubcsúcsnak számító 80 millió eurót fizet az Atlético Madridnak.
Hoeness szerint már 100 millió eurós összeget sem engedhet meg magának a Bayern egy játékosért.
„Ebben az évben biztosan nem. De tíz éve még a 80 milliót sem tudtam elképzelni” – mondta a 67 éves klubvezető. (MTI/Index)"
984,sport,"A Német Labdarúgó Szövetség (DFB) május 25-ig eltiltotta a VfB Stuttgart argentin játékosát, Santiago Ascacibart.
A 22 éves középpályást szombaton, a Bayer Leverkusen elleni, hazai, 1-0-ra elveszített meccs 91. percében állították ki, mert leköpte a vendégek győztes gólját szerző Kai Havertzet.
A Bundesligából még öt forduló van hátra, a bajnokság május 18-án ér véget. Ascacibar, aki a stuttgartiak fix kezdőjátékosa - és a szezonban már kétszer volt eltiltva sárga lapok miatt -, az összes kört kihagyja. De ha úgy alakul, a bentmaradásért/feljutásért játszott osztályozó május 27-ei visszavágóján már visszatérhet. A VfB Stuttgart 29. forduló után a 16., osztályozót jelentő helyen áll. (MTI/Index)"
985,sport,"A jövőben évente két Forma-1-es nagydíjat rendezne Kína, ezzel kapcsolatban már tárgyalások is zajlanak.
Sean Bratches, a Forma-1 marketingigazgatója kedden megerősítette, hogy egyeztetnek az ázsiai ország képviselőivel a lehetőségről.
Tárgyalunk a tartományi kormányok képviselőivel arról, hogy Sanghaj mellett egy másik kínai város is bekerüljön az F1 éves naptárába. Leginkább egy városi pálya lehet érdekes, talán Pekingben
- jelentette ki Bratches.
Kína csaknem 1,4 milliárd lakosával a Föld legnépesebb országa, és az elmúlt hétvégén a 2004 óta a naptárban szereplő Sanghajban a Forma-1 történetének ezredik versenyét rendezte meg. (MTI)

(Borítókép: Sebastian Vettel a kínai futamon 2019. április 14-én. Fotó: Pool / Reuters) 
"
986,sport,"
 

KO volt kedd hajnalban a Washington NHL-playoffmeccsén: a főcsoport-negyeddöntők harmadik mérkőzésén a Carolina 5-0-val gázolt át a címvédő Washingtonon. Volt egy másik KO is, két orosz hokis, a világsztár Alekszandr Ovecskin és a még csak 19 éves Andrej Svecsnyikov esett egymásnak, utóbbi húzta a rövidebbet.
Nem valószínű, hogy az eredmény miatt volt ilyen frusztrált a két hokis, hiszen az eset a meccs elején, a 9. percben, még 1-0-s állásnál történt. Mehetett köztük a szövegelés, mert egyszer csak mindketten ledobták a kesztyűjüket és ütötték egymást, ahol érték.
Aztán Svecsnyikov a jégre zuhant, mintha a fejét is beverte volna. Pierre McGuire játékvezető egyből jelezte a kispad felé, hogy azonnal jöjjön segítség. A Carolina játékosa nem is tudta folytatni, a hivatalos tájékoztatás szerint felsőtestsérülést szenvedett.
A Hurricanesben Warren Foegele és Dougie Hamilton két-két gólt szerzett, a hazaiak kapusa, Petr Mrazek 18 lövést védett, és hibátlan teljesítménnyel zárt a gyenge támadójátékot produkáló washingtoniakkal szemben. Kiemelkedő eredmény, hogy a 27 éves cseh kapusnak ez volt az ötödik playoff-győzelme az NHL-ben, ezekből negyedszer fejezte be kapott gól nélkül. A Carolina megérdemelten szépített, játékosai 45-ször lőttek kapura.
A nyugati főcsoportban a Colorado kiütötte a Calgaryt. A győztes hazaiaknál Nathan MacKinnon kétszer volt eredményes, míg a 20 éves Cale Makar góllal mutatkozott be a ligában. Az Avalanche-nak 56 kapura tartó lövése volt, a vendégeknél Mike Smith hiába védett ezekből 50-et, a Flames így sem kerülte el a súlyos vereséget.

Eredmények, főcsoport-negyeddöntők, 3. mérkőzések:


Keleti főcsoport:

Az állás: 2-1 a Toronto javára.
Az állás: 2-1 a Washington javára.

Nyugati főcsoport:

Az állás: 2-1 a Colorado javára.
Az állás: 2-1 a Nashville javára.
A párharcok az egyik csapat negyedik győzelméig tartanak."
987,sport,"Borbély Ádám magyar válogatott kapus a következő idényben a Tatabánya kézilabdacsapatának játékosa lesz.
Marosi László klubelnök kedden a klub honlapján jelentette be, hogy a kapus - aki a 2015/16-os szezonban már védett a Tatabányában - a 2019-20-as idényre kötelezte el magát.
A 23 éves sportolónak a Veszprémbe távozó, szintén válogatott Székely Mártont kell pótolnia.
A lengyel Wisla Plock múlt héten közölte, hogy a 13-szoros válogatott Borbély két év után elhagyja a klubot, amellyel tavaly bajnoki ezüstérmes és kupadöntős volt.
A tatabányaiak a közelmúltban további három válogatott játékos - a jobbátlövő Ancsin Gábor és Balogh Zsolt, valamint a jobbszélső Hornyák Péter - nyári érkezését jelentették be. (MTI)"
988,sport,"A magyar teniszben hónapok óta tapintható a feszültség, személyi és gazdasági ügyekkel is támadták a Szűcs Lajos által vezetett szövetséget. A keddi közgyűlés tétje így az is volt, hogy folytathatja-e az eddig vezetés. A vitáktól és teátrális jelentektől sem mentes közgyűlésen végül elfogadták az éves beszámolót, kisebbségben maradt a Tiszta Teniszért mozgalom. 
Már a regisztrációnál látszott, hogy nagy a tétje az idei közgyűlésnek, rengeteg küldött érkezett, ahogy hallani lehetett, mindkét tábor mozgósította híveit, de még így is volt, aki nem tudott minden követelménynek megfelelni. Az adminisztráció miatt csúszott is a kezdés. 
Az ellenzék egy része jól beazonosítható volt, hatalmas Tiszta Tenisz kitűzőket viseltek. Ezeket és a húszpontos programjukat is osztogatták még a helyszínen. Nem feltétlenül a teniszből ismert sportolók is viselték, mint például a birkózó Deák Bárdos Mihály vagy Darnyi Tamás. 
Már a közgyűlés elején érezhetők voltak a töréspontok. Szűcs Lajos teniszelnököt nem mindenki szavazta meg a közgyűlés levezető elnökének, és a jegyző személyénél is sokan tartózkodtak. A jegyzőkönyv-hitelesítőknél az ellenzék már látványosan fellépett, Hamar Gábor a Magyar Olimpiai Bizottságból Bényi Szabolcsot jelölte a hitelesítők közé. A közgyűlés viszont nem szavazta be őt.
A következő programpontnál egy másik ellenzéki, Markovits László Vasas-elnök szólalt föl, hogy legyen transzparens a közgyűlés, a levezetők kérdezzék meg, hogy van-e jelölt a szavazatszámláló bizottságba. 
""Ezért nem értünk szót mostanában, mert kicsit elbeszélünk egymás mellett. Annyit kértem, hogy az Emmi és a MOB képviselői bekerülhessenek a szavazatszámláló bizottságba.""
A következő felszólalásnál már tapsot is kapott Markovics, amikor rávilágított arra, hogy Szűcs Lajos nem tagszervezetekből jelölt szavazatszámláló bizottsági tagokat akar, hanem a szövetség irodájának alkalmazottait. Végül sikerült összeállítani a bizottságot. 
A következő pontnál viszont már az látszott, hogy inkább a jelenlegi elnökség támogatói vannak többen. Szűcs a napirendhez érkezett javaslatokat ismertette. Az ellenzék öt, jobbára a szövetség gazdálkodását firtató napirendi pontot szeretett volna felvetetni. Például arra lettek volna kíváncsiak, hogy mi lett a kormánytól kapott több milliárd forintos infrastruktúra-támogatással. Hogyan került ide a mallorcai füves pályás tenisztorna? Milyen büntetőeljárások, közbeszerzési ellenőrzések folynak az MTSZ ellen?
Az öt kiegészítő pontot nem fogadta el a közgyűlés, a 218 szavazásra jogosult tagból csak 78-an szavaztak mellette, míg 112-en ellene. 
Richter Attila főtitkár beszámolójában viszont a plusz pontokban feltett kérdéseket is érintette. Richter elmondta, hogy a szövetséget a NAV is átvilágította, ami mindent rendben talált, az Open Time Consulting Kft.-vel is szabályos szerződést kötöttek. Ez az a cég, amely a teniszszövetség egyik munkatársához köthető.
A főtitkár összefoglalójában elmondta, hogy üzletileg egy füves pályás torna megrendezése lett volna a legjobb megoldás, Wimbledon is támogatta volna, sőt a budapesti verseny a Wimbledon nevet is használhatta volna. Richter szerint abból született ellentmondás, hogy az MTSZ érvényes, de nem hatályos szerződést kötött a tornára. Végül nem is az MTSZ, hanem az eladó lépett vissza.
Jelenleg úgy néz ki, hogy Budapest nem rendez WTA-tornát. A mallorcai versenyjog Mallorcán marad, a Márky Jenőhöz tartozó salakpályás verseny pedig Bukarestben. 
Ezután a versenytulajdonos Márky szólalt fel, aki szerint a szövetség titokban kft.-be ment át. Arról beszélt, hogy kényszerűségből vitte WTA-tornáját Bukarestbe, mert itthon ellehetetlenült. Azt állította, hogy hivatalosan még nincs is visszavonva a füves pályás torna. Igaz, a főtitkár ezt cáfoló dokumentumot mutatott be. A versenyszervező szerint a szövetségnek majd büntetéseket kell fizetnie, a későbbi költségvetést is megterhelheti majd ezt.
""Nagy kamu ez az egész. Ez akkora humbug, amit Richter Attila elmondott. A magyar állam nem adott semmilyen garanciát, nincs is helyszíne a versenynek. A mallorcai verseny csőd. Ezért akartak megszabadulni tőle"" – mondta Márky. 
Csordás Attila edző lemondásra szólította fel Richtert, mert szerinte Fucsovics Márton és Babos Tímea miatta nem játszik Magyarországon. A Tiszta Tenisz képviselői vastapssal és álló ovációval fogadták a beszédet. Ezután Fucsovics korábbi edzője, Sávolt Attila jelentkezett szólásra, de mivel nem hivatalos küldött, nem adta meg neki Szűcs a szót. Kisebb szócsata alakult ki, feszült lett a hangulat, újabb taps az ellenzéktől. Markovics állt fel és kezdett beszélni, akit Szűcs: ""Nem nálad van a szó, Lacika, ülj le!"" - mondattal próbált leállítani. A Vasas-elnök kikérte magának a hangnemet. 
Az egyik küldött arra kérdezett rá, hogy mire költötték el a Davis-kupa és Fed-kupa-csapat pénzét, mert a beszámolóban csak egyetlen mondat utalt a több mint 200 millió forintra. Arról beszélt, hogy a Dk-csapat ötven százaléka nem rendelkezett élő szerződéssel. Kifogásolta, hogy utánpótlás-teniszezők sem kapják meg a támogatásokat. 
Sávolt újra fel akart szólalni, de megint nem kapott szót, erre Csordás látványosan kivonult a teremből.
Sávolt végül némi huzavona után megkapta a mikrofont. Egy meghatalmazást is lobogtatott, amit a ceglédi egyesülettől kapott, de mégsem tudott regisztrálni. 
Sávolt szerint nem volt fair, hogy a 243 oldalas beszámoló átolvasására csak néhány napot kaptak a küldöttek, a szövetség honlapjára pénteken került ki, arra kért mindenkit, hogy így ne szavazzák meg azt. ""Ha diplomatikusan kéne véleményezni, akkor azt mondanám, hogy blablabla."" 
Az edző azt szerette volna tudni, hogy miért nincsenek itt az elnökségi tagok, akik felelősséget vállalnának. Azt is furcsának találja, hogy az elnökségi határozatok mindig egyhangúlag születnek. 
A feltett kérdésekre Richter próbált válaszolni, ami igazán felhevítette a hangulatot. Márky szerint nem mondott igazat. Erre Markovits is indulatosan mellé állt, megkérdezte Richtert, hogy megkeresték-e Márkyt, amikor lejárt a verseny bukaresti licence, hogy haza akarja-e hozni Budapestre a tornát. Richter azt felelte, hogy nem. Erre Szűcs visszakérdezett, hogy Márky kereste-e őket. A tornaszervező erre azt mondta, hogy őt a kormány kereste meg. 
A Tiszta Tenisz csoport felvetette, hogy legyen titkos szavazás a beszámolóról. Ehhez egyharmados többségre volt szükség. A küldöttek nem támogatták ezt a javaslatot, így nyílt szavazással döntöttek.
A beszámolót elég nagy többséggel, 138 igen, 54 nem és 11 tartózkodás mellett fogadták el. 
A beszámoló elfogadása után az ellenőrző bizottsági jelentősről szavaztak, ez is átment. Az új elnökségi tagok választását már nem várta meg a Tiszta Teniszért csoport, egységesen elhagyták a termet.
Ezzel határozatképtelenné vált a közgyűlés, így a 2018-as pénzügyi jelentést és az idei költségvetés-tervezetet nem tudták elfogadni. Szűcs Lajos közölte, hogy 15 napon belül ezeket ismét szavazásra bocsátják.

 
"
989,sport,"A Manchester United hazai veresége után idegenben győzte le a PSG-t az előző körben (3-1-re), most a Barcelona ellen kellene hasonló bravúr, hogy az angolok ott lehessenek a Bajnokok Ligája legjobb 4 csapata között. Az első meccset ugyanis egy öngóllal a katalánok nyerték a múlt szerdán.
Barcelonához, a Nou Camp stadionhoz az MU edzőjét különösen kellemes emlékek fűzik, hiszen ott nyerte meg a BL-trófeát 1999-ben, ráadásul Ole-Gunnar Solskjaer lőtte a győztes gólt a 93. percben a Bayern Münchennek (2-1).
A kihagyhatatlan kérdést, visszanézte-e a gólját, a BBC tette fel az akkor becserélt játékosnak, aki persze egymilliószor láthatta azóta a találatot, hiszen ez volt az egyetlen olyan döntő, amikor egy csapat a 90. perc után elért két góllal, még a rendes játékidőben fordította a finálét a maga javára.
""Általában nem nézem vissza a teljes meccset, mert a 81. percben álltam be, de onnantól kezdve kifejezetten érdekes. A szurkolók is rendszeresen emlékeztetnek arra a meccsre. Megállított például egyszer valaki, hogy ne mondjam el a feleségének, de az volt a legjobb éjszakája"" - felelte Solskjaer.
Íme egy kis összefoglaló, mi történt 20 éve. Beckham szögletét a másik csere, Sheringham csúsztatja meg, Solskjaer belekap, és egy pillanat múlva minden idők egyik legemlékezetesebb gólját látjuk. 
A meccs előtt Solskjaert bosszantotta, hogy Sir Alex Ferguson nem adott neki lehetőséget kezdőként.
Az elmúlt 20 évben Solskjaer kétszer volt a Barca stadionjában. Egyszer elvitte a fiát a Clasicóra, másodszor pedig pár hete személyesen nézte meg a katalánok Atletico elleni 2-0-s győzelmét. Akkor hivatalból térképezte fel a jelenlegi ellenfelet.
""Azt a karaktert kell megmutatnunk, amit Párizsban, ahová szintén hátrányban utaztunk""
- adta ki a jelszót.
A visszavágó 21 órakor kezdődik, és az Index természetesen közvetíti, ahogy a Juventus-Ajax meccset is.

(Borítókép: Ole Gunnar Solskjaer 1999-ben. Fotó: Ben Radford / Hulton Archive / Getty Images)
"
990,sport,"A német bajnokság 11. helyén álló Hertha BSC hivatalosan tudatta, megválik a szezon végén Dárdai Páltól.
„Nagyon intenzív és eseménydús éveket töltöttem el vezetőedzőként Berlinben. Hálás vagyok a lehetőségért, és büszke vagyok arra, amit ebben az időszakban közösen elértünk.
Van úgy néha, hogy eljön a változtatás ideje. Mindig is a legjobbat akartam a Herthának, mert ez a klub most is az otthonom, és az is marad""
– jelentette ki a klub honlapján a Bundesliga második legrégebb óta állásban lévő edzője.
„Négy és fél év egyébként nagyon jó és konstruktív közös munkája hosszú idő. Most egyetértettünk abban, hogy az a helyes lépés, ha a Hertha BSC-nek lehetőséget adunk az új impulzusra. Pálnak nagyon fontos szerepe van abban, hogy a klubunk pozitív irányba haladt és fejlődött, és a Hertha család meghatározó személyisége marad a felnőttcsapat vezetőedzőjeként eltöltött időszaka miatt is"" – mondta a sportigazgató Michael Preetz, akivel egyébként Dárdáinak nem volt felhőtlen a viszonya.
A 43 éves magyar edző 2015. február 5-én vette át a csapat irányítását, és ez idáig 146-szor ült bajnoki mérkőzésen a kispadon. Az edzők örökrangsorában ezzel a harmadik helyre lépett előre. Csak Helmut Kronsbein (1966–1974) és Jürgen Röber (1996–2002) előzi meg. A magyar szakember képviselte az utóbbi időben a stabilitást, a Németországban bajnok Otto Rehhagel például kiesett a klubbal, de a Bayernnel BEK-döntős Csernai Pálnak is mindössze hat meccs jutott a városban. 
Dárdai Bundesliga-mérlege:
Valamennyi meccset beleértve így módosul a mutatója: 167 tétmérkőzésen 63 győzelem, 40 döntetlen, 64 vereség
Idén álomszerűen indult Dárdai szezonja, mert karrierje során először legyőzte a Bayern Münchent (2-0), a szakemberek arra számítottak, hogy a berlini klub lesz a Bundesliga meglepetéscsapata, az előző öt meccsen viszont pont nélkül maradtak, és a vezetőség úgy érezte: jobb, ha a következő szezontól nem Dárdai vezeti a csapatot. 
Dárdai játékosként rekorder, 286-szor lépett pályára a klubnál – 1999-ben a Bajnokok Ligájában is játszott (a jelenlegi sportigazgató, Michael Preetz a csatársort erősítette akkoriban) –, legendának számít Berlinben.
Mi több, az egyetlen legendának.
Az edzőt 2014 szeptemberében nevezték ki a magyar válogatott vezetésére, akkor a Hertha 15 éves csapatát irányította. A válogatott kispadján tétmeccsen egyszer sem kapott ki – Bukarestben 1-1-et játszottunk, a finneket oda-vissza vertük –, ez pedig megfelelő ajánlólevél volt, hogy ő érkezzen a Jos Luhukay helyére, miután a klub a 17., kieső helyre sodródott.
A Herthát behozta a 15. helyre, ezzel megmenekültek a kieséstől. A következő évben a hetedik lett a klub, majd a hatodik helyre lépett előre, és az Európa Liga csoportkörében is szerepelt. A folyamatos emelkedés tavaly megszakadt, mert a tizedik helyen végzett a csapat. Idén pedig még öt meccs van hátra az esetleges előrelépéshez.
A Leverkusen ellen 1999-ben a szezon gólját lőtte a 2-1-re megnyert meccsen, 2015-ben az első BL-csapat volt, amit legyőzött, most ellene búcsúzik. (Legalábbis egy időre. Játékosként mindig visszahívták, ha nem ment.)
Dárdai mindhárom gyereke a Herthában futballozik, a 20 éves, szélső poszton bevethető Palkónak már profiszerződése van. A 17 éves Márton a német korosztályos válogatott kapitánya is egyben. A 12 éves Bence csatár.
Dárdai nevet szerzett magának, vannak ajánlatai, úgy tudjuk, az egyik Berlinhez közeli város már tavaly bejelentkezett érte.
A berlini büdzséhez képest rendszeresen túlteljesített, volt, hogy a harmadik helyen álltak, miközben a költségvetésük alulról volt a negyedik.
Van egy másik mutató, amely azt vizsgálja, mennyivel lett értékesebb a keret, amióta egy edző irányít. Ebben is jól szerepelt. 
Örök kérdés, a magyar futball képes-e valahogy hasznosítani Dárdai tudását, tapasztalatát. Bár az MLSZ szakmai bizottságában Szabics Imre és Lőw Zsolt mellett szerepet vállal."
991,sport,"Futballakadémiát indít Budapesten az FC Barcelona: a világ egyik legnagyobb klubjának felügyeletével működő egyesületnél a 4 és 14 év közötti gyerekeket képzik majd.
A megállapodás értelmében a budapesti akadémia az FC Barcelonától érkező szakmai igazgató irányításával fog működni, csak olyan edzők dolgozhatnak a klubnál, akik elsajátították a katalán utánpótlásképzés edzésmódszereit, és csakis ezek mentén végezhetik a munkájukat a magyar fővárosban is.
A legjobb diákok a Barcelona kötelékhez is csatlakozhatnak, a kiemelkedő tehetségekre a katalánoknak előválasztási joguk lesz. (MTI/Index)"
992,sport,"A sorrendben öt vereséget begyűjtő Hertha BSC vezetőedzője, Dárdai Pál a Nemzeti Sportnak beszélt a jelenlegi hullámvölgyről. Bántja, de az öltözőben nőtt fel, tudja, hogy előfordul ilyesmi. Ahhoz képest, hogy pont nélkül maradtak, eléggé kisimult az arca, ezt állapította meg. Mindez azért van, mert sohasem kapaszkodott kéz kézzel a kispadba.
""Abban biztos vagyok, ha elköszönünk egymástól, úriemberek módjára tesszük""
- jelentette ki, a játékosként rekordot jelentő 286 Bundesliga-meccsel rendelkező 43 éves magyar, aki a trénerek közt is már a harmadik a berlini örökrangsorban.
Dárdai rendre azt mondta, ha nem sikerülnek a dolgai az első csapattal, még mindig lehet egy hely neki a berlini utánpótlásban. A legkisebb fia 12 éves, akár lehetne az edzője is.
Ha pedig másként dönt, akkor jöhetnek az ajánlatai, mert a Hertha elmúlt négy szezonja miatt kelendő edzővé vált, nevet szerzett magának. Most is megerősítette, van néhány ajánlata.
Úgy tudjuk, egy Berlinhez közeli német csapat is érdeklődött nála, konkrét összeget is felajánlott neki. Olaszországból is keresték már, neves csapattól. Amikor a Hertha vezetői döntenek a sorsáról, ezt is mérlegre kell tenniük.
Úgy gondolja, hogy előbb a futballisták döntenek, csak később a vezetők. A játékosok azonban nem mondták egyszer sem neki, hogy valami nincs rendben, változtatni kellene.
Vasárnap amúgy a Hannovert fogadják Berlinben, egy győzelem nyugalmat hozhatna, és ha azon kívül még kétszer nyerne a fővárosi klub, akkor tavasszal 20 pontot szerezhetne, ami rekord Dárdai edzői időszakában.
Mit gondol, mi lesz Dárdai Pál sorsa? Szóljon hozzá Facebookon!
Ha a Herthánál nincs szükség rá, megnézheti, mit ajánlanak neki más csapatok."
993,sport,"Nehezen dolgozta fel 2000 óta legnagyobb bajnoki vereségét a Paris Saint-Germain, Thomas Tuchel csapata vasárnap este 5-1-re kapott ki Lille-ben. 19 évvel ezelőtt a Sedan verte őket ugyanilyen arányban.
A zakónak a csalódáson kívül más hatása nincs, a PSG így is 17 ponttal vezeti a bajnokságot a Lille előtt, de a szupersztárok önérzetének nem tett jót a kudarc.
Annyira nem, hogy a bíróban rá is bukkantak a bűnbakra - derült ki az egyik francia tévécsatorna öltözőfolyosón forgatott felvételeiből.
Kylian Mbappé, aki percekkel korábban, még a pályán azt nyilatkozta, ""nincs a csapatnak karaktere, és nem fordulhat elő még egyszer, hogy ilyen lélektelenül játsszunk"", a tunnel végén megtalálta Benoit Bastien játékvezetőt.
""Ez a bíró vette el tőlünk a Ligakupát, elveszi a játékosainkat, mindent elvesz""
- morgott a francia futball jelenlegi legnagyobb sztárja.
Bastien volt az, aki januárban 3 büntetőt fújt a PSG ellen a Guingamppal játszott Ligakupa-mérkőzésükön, ami párizsi kieséssel ért véget - erre emlékeztette Tuchel a folyosón a PSG-elnök Al-Khelaifit.
""Van VAR, akkor miért nem használod? Magyarázd már el""
- kiabálta a bírónak Julian Draxler, akit a kapus Areola fogott le, hogy ne jusson közelebb Bastienhez.
#Jplus1🗨️ ""Il nous prend la Coupe de la Ligue cet arbitre, il nous prend des joueurs, il nous prend tout !"" #LOSCPSG pic.twitter.com/PLWqLt9Mv6
A német támadó arra utalhatott, hogy csapattársát, Juan Bernatot a meccs első felében, 1-1-es állásnál állították ki, és videón nem csekkolta a faultot Bastien.
Több sérültjük volt a Lille-meccs előtt, nem játszhatott Neymar és Cavani, Tuchel edző többek között erre panaszkodott a sajtótájékoztatón.A PSG nem csak Franciaország, de a világ leggazdagabb klubja is, olyan forrásokkal, amelyekről ellenfelei, főleg a hazaiak, nem is álmodhatnak. Övék például a világ két legdrágább igazolása, 2017 nyarán Nyemarért 222 millió eurót csengettek ki, egy év kölcsön után Mbappét 180 millió euróért szerezték meg végleg tavaly nyáron."
994,sport,"Letaglózó meccs volt hétfő este a Serie A-ban az Atalanta-Empoli vidéki rangadó, de a hazaiak végül kudarcot vallottak, és nem sikerült BL-indulást jelentő helyen zárniuk a fordulót. Pedig ha nyernek, megelőzték volna a Milant a negyedik helyért, ám a vége 0-0 lett.
A statisztikák egészen lehengerlő Atalanta-fölényt mutatnak:
A vége mégis döntetlen, mondhatni heroikus, az Empoli oldaláról. Kapusuk, Bartlomiej Dragowski 17-szer védett, több internetes futballportál értékelésében 10-es osztályzatot kapott.
Olaszországból az első négy helyezett vehet részt a következő szezonban a Bajnokok Ligájában, illetve indulhat annak selejtezőjében.

 A tabella:
"
995,sport,"A vendég Los Angeles Clippers harmincegy pontos hátrányból fordítva egyenlítette ki a címvédő Golden State Warriors elleni párharcot az észak-amerikai kosárlabdaliga (NBA) rájátszásának hétfői játéknapján.
Rekordot döntöttek, 1989-ben az LA Lakers 29 pontról fordított a Seattle ellen a playoffban.
A GS-ben Steph Curry 29 pontig jutott, de az utolsó 16 és fél másodpercben Landry Shamet 3 pontos vezetést jelentő hárompontosát nem tudta kiegyenlíteni, a vége 135-131 lett a vendégeknek.
.@landryshamet for the lead 🔥🔥🔥@LAClippers | #NBAPlayoffs pic.twitter.com/W3WaEgBONp
Akik így remekül állnak, a párharc ugyanis két idegenbeli meccsük után Los Angelesben folytatódik 1-1-ről. Bár a vége még messze, négy győzelemig játszanak a felek.
DeMarcus Cousinst a Golden State már az első negyedben elveszítette, lehet, hogy lábsérülése súlyos.

Főcsoport-negyeddöntők, 2. mérkőzések:

Keleti főcsoport:  Philadelphia 76ers-Brooklyn Nets 145-123  Az állás: 1-1
Nyugati főcsoport:  Golden State Warriors-Los Angeles Clippers 131-135  Az állás: 1-1"
996,sport,"A Kínai GP-n az idei három futamból harmadszor utasította új pilótáját, Charles Leclerc-t a Ferrari-csapatfőnök, hogy az istálló régebbi pilótájának, Sebastian Vettelnek kedvezzen.
Utóbbi manőver miatt Leclerc később elveszítette a negyedik helyet is, a Ferrari biztos 3-4. helyett 3.-at és 5.-et szerzett.
Ezek után Mattia Binotto csapatfőnök azt mondta, 
""istállóként maximalizálnunk kell a csapat pontjait, ennek megfelelően jó döntést hoztunk"".
3-4. hely = 15+12 pont, azaz 27
3. + 5. hely = 15+10 pont, azaz 25
Binotto nem beszélt róla, de a cserével Vettel a negyediknek járó 12 helyett 15 pontot szerzett, vagyis az ő pontjait tényleg maximalizálták.
A Bukótér hétfői adásában megvitattuk, mi történhet a Ferrarinál, de ezzel nem egyezik Binotto magyarázata, aki még az alábbiakat nyilatkozta az Autosport.com-nak.
Nehéz csapatutasítást kiadni, mert megértjük a pilótákat, hogy elöl akarnak maradni. Köszönetet kell mondanom Charles-nak. Viselkedése mutatja, hogy jó csapatjátékos. Azt hiszem, eljön majd az idő, amikor helyzete épp ellentétes lesz.
Leclerc az autóból kiszállva visszafogottan beszélt, majd később elmondta, megérti a döntést, nem voltak könnyű helyzetben a főnökei, mert Vettel tényleg gyorsabbnak tűnhetett.
Azt nem említette - talán nem is tudta -, hogy
a futam 56 köréből 34-szer gyorsabb kört futott, mint Vettel."
997,sport,"Szombat este a Ferencváros óriási lépést tehet a bajnoki cím felé, ha legyőzi a nyolc ponttal mögötte álló Vidit. Ezért megnéztük, mi várhat rá a Bajnokok Ligájában.
A Fradi együtthatója alacsony: 3,5.
Az észt bajnok Nomme Kalju hasonló értékkel áll az UEFA-nál. A litván bajnok Suduva Marijampole 4,25-öt ért el az előző szezonokban a nemzetközi kupameccseken.
A litvánok ezzel sem valószínű, hogy a kiemelt csapatok közé beférnek, az ír Dundalk viszont biztosan a kiemeltek között lesz, ahogy a finnek legjobbja, a HJK Helsinki is. Utóbbinak 9-es az együtthatója, pontosan annyi, amennyinek a Vidinek van. Utóbbi ha meg tudja akadályozni a Fradi elsőségét, akkor a kiemeltek közé kerülhet.
Amit eddig látunk:
Hamarosan csatlakozhat ehhez a körhöz a skót Celtic, a bolgár Ludogorec, a szerb Zvezda, a szlovén Maribor.
A hétvégén bajnoki aranyat ünneplő Slovan, valamint a walesi TNS 6-os koefficienssel rendelkezik, a svéd AIK 5,5-est küzdött ki eddig, ők még nem tudni, melyik kalapba kerülnek, mert nagy kérdés, bajnok lesz-e például a lengyel Lechia Gdansk, amelyiknek hármas a jelenlegi értéke. Ha a Legia lesz a lengyel bajnok, azonnal bekerül a legerősebbek közé."
998,sport,"Augusztus 24-én jelent meg Fucsovics Márton levele, ami egycsapásra felbolygatta a teniszéletet, hiszen az éljátékos már-már megalázó viszonyokról írt. Azóta sem fejtette ki, pontosan mire gondolt.
Mivel jó néhányan voltak és vannak olyanok, akikben sérelem halmozódott fel az előző időszakban, ők elérkezettnek látták az időt, hogy kiálljanak problémáikkal. Olyanok is voltak, akiknek az érdekei a jelenlegi vezetés maradását, további munkáját kívánták, így mára a tenisztársadalom két részre szakadt.
Mandula Petra a jelenlegi vezetés mellett áll, míg a másik korábbi topjátékos, Szávay Ágnes már inkább a változást sürgetőkkel van. Mielőtt felsorolnánk, kik szeretnének változást, nézzük végig, miért jött ki Fucsovics levele még a nyáron.
Bármennyire is furcsa, az egész jelenlegi balhé egy elszámolási vitának lett a következménye.

Sávolt több pénzt szeretett volna a május végi genfi tornagyőzelem után a szövetségtől, egy júniusi beszélgetésen elő is állt az összeggel. Illetve azt is szerette volna, hogy szakmai igazgató legyen. Fucsovics úgy érezte, a jelenlegi főtitkár tartozik neki. Richter Attilában meg is volt a szándék az ügy rendezésére – részben ő is menedzselte a játékost -, de végül erre nem került sor, elég nyers stílusban válaszoltak neki, így lepattant a teniszező jelenlegi menedzsmentjéről.

A versenyző mögött akkor még teljes egységet alkotott a menedzsment, ez ma már nem így van, mert Sávolt Attila már nem az edzője, és könnyen lehet, hogy Joó György menedzser is hamarosan szakít korábbi pártfogoltjával, akinek a karrierjét gyerekkorától, a nyíregyházi kezdetektől egyengette. Hogy miért van szakadófélben ez a szilárdnak gondolt szövetség, az egy másik cikk témája.
Fucsovics kétszer maradt távol a Davis Kupától, a szeptemberi nem volt fontos meccs, februárban a németek ellen nyilván szívesen játszott volna, hiszen a világranglista-3. Alexander Zverev ellen ki ne játszana szívesen. Beszélt is Juhász Gábor igazgatóval, volt egy konkrét 20 milliós ajánlat, de valaki leállította a tárgyalásokat nagyjából az utolsó pillanatban. A levélváltások ténye, hogy Fucsovics meg akart egyezni, már akkor szembetűnő volt.
Ha tetszett a versenyzőnek, ha nem, ő a játszmában azon az oldalon állt, ahonnan nem léphetett pályára. Hiszen az mégsem lehet, hogy ő hirtelen elégedetté válik, már nincsenek megalázó viszonyok, mert akkor az elégedetlenkedők, a bosszút forralók nem tudnak bebújni mögé.
Fucsovics így élmény és pénz nélkül maradt, amiből könnyedén ki tudta volna fizetni az edzőjét. Az összeget így most önmagának kell összeszednie, miután szakított a szövetséggel. (A korábbi modellben a szövetség fizette.) Igen, az nagy kérdés, ki beszélte rá erre a szakításra, talán majd egyszer jelentkezik, miért lett célszerűbb egy Facebook-poszt, amiben azt mondja, meg akarták venni őt, mint a kezet rázás.
A legjobb női játékos, Babos Tímea közösen jegyezte az észrevételeit a legjobb férfi játékossal még tavaly nyáron.
Elsőként Markovics László és Temesvári Andrea csatlakozott Fucsovicsékhoz, aki korábban elnökségi tag volt. A Vasas-elnököt bátorította a miniszterelnök is, aki a sportügyeket a szívén viseli, és nyilván azt szerette volna legkevésbé, hogy a kimondottan stratégiai ágazatban a legjobb játékos nincs a DK-csapatban, de még az áprilisi ATP-tornától is távol marad. (A zentai Györe László szerb színekben lesz az egyetlen magyar.)
Markovics megkapta a lehetőséget, felépítheti a jövő teniszcentrumát, ami egy jelzés volt a kormányzat felől, hogy a szövetségben mehetnének sokkal jobban is a dolgok. A Vasas-elnök viszont nem ideális elnökjelölt – legalábbis ez a kép alakult ki róla -, ezért megkörnyékezték Taróczy Balázst, aki elfogadott a hazai közegben, csak éppen nem él itthon - Barcelonában rendezkedett be, és más tervei vannak.
Sok időbe telt, amíg előállt egy ideálisnak gondolt jelölt. Ő lehet Hamar Gábor Felcsútról, aki a Budai Tenisz Centrum egyik vezetője, Gécsek Tibor üzlettársa. Az egykori kalapácsvető a lánya miatt érdekelt a teniszben, és mint a BTC vezetője.
Hamar egy 20 pontos tervvel bontott vitorlát a sportlapban, amit nehéz nem elnöki programként értékelni. A program az összefogást célozza meg, békét hirdet, és az átláthatóbb működéssel kampányol.
A vélhetően a harmincas éveiben járó Hamarról annyit feltétlenül tudni kell, hogy
édesanyja a felcsúti akadémia gazdasági igazgatója, és nem olyan rég repült Mészáros lőrinc magángépén.
A tagságnak most arról kell döntenie, hogy melyik szárny mögé álljon.
Szörnyülködhetünk rajta, hogy ez megtörténhet, a sportág többet érdemelne, de a jelenlegi sportirányítás a politika játszótere, ez ellen úgy tűnik, nem lehet semmit tenni.
Szűcs előtt nem ismeretlen Hamar, tárgyaltak is.
A beszélgetésükön állítólag azt mondta a jelenlegi elnök, nem érdekli, ha felállítanak egy árnyékelnökséget, ő majd akkor távozik, ha ezt maga Orbán Viktor közli vele. Úgy tudjuk, ezen a találkozón megjelöltek egy dátumot is, de ezt ahány forrásunk volt, annyiféleképp értelmezték. És ha volt is egy dátum, ameddig vissza kellett volna vonulnia Szűcsnek, ez láthatóan nem történt meg. Ahogy ez idáig az sem, hogy majd szivárogtatnak róla a kellő pillanatban.
Sőt, amíg fogja a tagságot, és kézben tartja a korábbi megállapodásokkal a szavazatokat, addig olyan erő van mögötte, amiről a másik oldal egyelőre csak álmodozhat. Hamarék vélhetően remélték a politikai segítséget, de eddig ez sem történt meg. Nem volt még olyan rég, amikor a Magyar Olimpiai Bizottság elnököt választott, és Orbán ugyan meglátogatta Borkai Zsoltot a választás előtt néhány nappal, de mindez semmit nem jelentett, mert a tagság nem kapott egyértelmű utasítást, mit kell tennie. Utasítás eddig sem érkezett egyetlen tagszervezethez sem.
Fenyegetés, nyomásgyakorlás annál inkább, ezek hozzánk is eljutottak, ugyanígy értesültünk a nyíregyházi tagszervezet törléséről, amelyik az ellenoldalt támogatná.
Mindez csak alátámasztja, hogy az előző közgyűlésen tapasztalt egység már a múlté, lényegesen feszültebb lesz a hangulat, mert ötven szavazattal legalább rendelkeznek a változást sürgetők - másik oldalon kétszer ennyi szavazat van -, akik most vehemensebben kérhetnek válaszokat a kérdéseikre.
Az alapszabály azt mondja ki, hogy a jelenlévők kétharmadának kell megszavaznia, hogy személyi kérdések is napirendre kerüljenek. Ha Szűcs biztos a dolgában, kérhet egy bizalmi szavazást, ha többségbe kerül az ellenzéke, akkor ők kényszeríthetik ki ezt a bizonyos szavazást, ami értelemszerűen még csak napirenden sincs. A jelenlegi elnök ugyanis olyan kommunikációt folytat, mintha bajok nem is lennének, a jelenlegi elnökségnek azt mondta, hogy majd visszaszerzi azokat a jogokat, amiket elvettek tőle, nem kell semmiért aggódni, minden rendeződik.
A NAV ezeket az ügyeket egyébként vizsgálja, a jelenlegi ellenzékből többen is tanúvallomást tettek.
A NAV az Indexnek is megerősítette a nyomozás tényét,
de mást nem árult el.
A füves torna ügye már a múlté, de az is egy érdekes kérdés, miért kellett kivívnia az EMMI haragját a szövetségnek emiatt. Az EMMI kérdéseinkre nem válaszolt.
A jövőre rendezendő WTA-torna lehet a következő feszültségforrás, mert Márky Jenő szeretné Budapestre hozni azt, amit Bukarestbe vitt, a kormány is melléállna, de az MTSZ egy másik tornát hozott ide februárig.
Nagyon röviden: ha tudott a külső cégek tulajdoni viszonyairól, az is baj, ha nem tudott róluk, az is baj. Az Open Consulting ugyanis milliárdos bevételre tett szert, és nagy kérdés, hogy az MTSZ-től kapott pénzek nélkül életképes lenne-e a piacon.
Vállalhatatlan – valamennyi forrásunk ezt visszhangozta erről az ügyről. Az elnökségi tagok többnyire emiatt távoztak, az újak sem boldogak ettől. Egy korábbi, azóta már lemondott elnökségi tag azt mondta nekünk, hogy nem tudtak arról, kié a cég, különben nem szavazták volna meg neki a támogatást.
Ráadásul sokan úgy vélik, hogy ezt a milliárdos összeget a szövetség akár meg is tarthatta volna, és még több bevétele lehetne, ha más úton szervezi meg a tornákat. A több pénzből pedig még jobb utánpótlásprogramokat indíthatna, még jobb edzőket fizethetne meg.
Tipikus politikuskarrier a most 54 éves Szűcsé, azon már meg sem kell manapság lepődni, hogy a horgászok szövetségét is ő vezeti. 1993-ban alapította meg a Fidesz ócsai szervezetét Buza Attila polgármesterrel együtt. 1998-ban Buza bejutott a parlamentbe, ő volt a kampányfőnöke, később titkára. 2001-ben Buza halála után ő hozta a körzetet, egy évvel később is, és azóta mindig.
Első diplomáját az egri tanárképző főiskolán szerezte 1992-ben, van néhány későn érő vezető a Fideszben, elég csak a vívásig tekinteni. 1998-ban megszerezte a második diplomáját az államigazgatási főiskolán. 2008-ban végezte el a jogot.
Szűcs hobbiteniszező volt, 2011-ben választották elnöknek, amikor még csak annyit látott a tenisztársadalom, hogy az nem lehet baj, ha egy kormánypárti politikus a főnök, mert milyen jól lehet használni majd a kapcsolati tőkéjét, kapcsolatrendszerét.
Akkor még 110 millió forintos volt a szövetség költségvetése, néhányan dolgoztak benne. Most már milliárdok felett van döntési jogköre, és 30 körüli az alkalmazottak száma.
Vezetési stílusáról sokat elárul, hogy a balhé óta sem vált meg egyetlen emberétől sem – valamiért elég erős a bizalom és a szövetség köztük – , akik miatt most bajba került. Ha van egy csata, általában szoktak olyan döntéseket hozni, ami gesztus a másik oldalnak. Ő nem tett ilyet, ami jelzésértékű.
Ahogy nőtt a nyomás, január végén valamiért úgy gondolta Szűcs, hogy beszélni akar az akkor még együtt dolgozó Sávolttal és Fucsoviccsal, ezért elment a Városmajorba, ahol edzeni szoktak. Előtte Nagy Adrienn sikerét ünnepelték meg, de az EMMI-ben aznap reggel erős kritikát kapott, talán az okozta, hogy elég nyers és harsány stílusban megkérdezte a teniszezőtől és edzőjétől, mi a bajuk vele. Hívatlanul és váratlanul érkezett, miközben a versenyző és edzője ebédelt. A pályát üzemeltető Gécsek Tibor lépett közbe, és zárta le a méltatlan helyzetet.
Itt érdemes visszagondolni arra, hogy Fucsovics meghallgatta a szövetség ajánlatát, válaszolt is rá, aztán hirtelen a Facebookon üzent – vagy üzent valaki helyette -, hogy őt meg akarták venni.
Szűcs mindenesetre nem riadt meg attól, hogy Felcsútról kap kihívót, és akár még egy tökös és bevállalós, karakán vezető palástját is magára vehetné, hiszen például a Dorkóra szavazott a 2Rule ellenében, ha nem lenne az a bizonyos NAV-vizsgálat, ami hűtlen kezelés miatt indult. Amiből persze könnyen lehet, hogy egy év múlva úgy jön ki, hogy a hivatal mindent rendben talál.
Itt tart 2019-ben a tenisz, folyik a nagy csata, a szurkolók pedig abban bízhatnak, hogy a faltörőnek előreküldött Fucsovics nem lesz áldozat, amiről még tavaly szeptemberben írtunk. Pedig lassan időszerű a röptéivel foglalkozni, ha már a hozzá csatlakozó Babos Tímea oly messze került a top100-tól.

 (Borítókép: Fucsovics Márton teniszező (b2) edzője, Sávolt Attila (j2), Szűcs Lajos, a Magyar Tenisz Szövetség elnöke (b) és Richter Attila, a Magyar Tenisz Szövetség főtitkára (j) társaságában budapesti sajtótájékoztatóján 2017. november 21-én. Fotó: Illyés Tibor / MTI) 
"
999,sport,"
    Nem bírt a Real Madrid a vendéglátó Leganesszel a spanyol futballbajnokság, a La Liga 32. fordulójának zárómeccsén. A hazaiak a második félidő második felében akár el is dönthették volna a meccset.    


A Real Madrid az első félidőben többször jutott el a Leganés kapujához, de több helyzetet nem tudott kialakítani, mint ellenfele. Mindkét oldalon volt két-két lehetőség, de ami fontosabb ennél, a hazai csapat vezetett, méghozzá egy okos góllal. A 45. percben Jonathan Silva nagyon ügyesen bal belsővel a kapu üresen álló bal oldalába tekerte.


Sokat nem kellett várni az egyenlítésre. Casemiro-Modric-Benzema volt a labda útja, a francia pedig második kísérletre már berúgta, sorozatban ötödik meccsén az ötödik bajnoki gólját szerezte.


    A gól mégsem a Realt hozta fel, voltak olyan percek, amikor a Leganés teljesen a kapuja elé szorította a madridiakat.       Még egy lesgólt is lőttek,       a legvégén pedig ugyancsak a hazai csapatnál volt a meccslabda, de Nyom elrontotta a lehetőséget.    


Könnyen lehet, hogy Zinedine Zidane már a jövő csapatán kísérletezget, de ezen a meccsen a többség nem tudta meggyőzni a francia mestert. 



Leganes-Real

"
1000,sport,"
Az Arsenal 1-0-ra nyert a Premier League 33. fordulójában a Watford ellen. Aubameyang már a 10. percben vezetést szerzett, a Watford védelme elbénázott egy hazaadást, az Arsenal csatára meg eredményesen zavarta meg Fostert. Egy per sem telt el, Troy Deeney egy összecsapásnál visszaütött az Arsenal-játékos arcába, egyből pirosat kapott.


 

Az első félidőben óriási fölényben volt a labdabirtoklás tekintetében az Arsenal, de a kapu előtt azért sokkal kiegyenlítettebb volt a mérleg. A Watford emberhátrányban is bátran futballozott, volt egy-két nagyobb lehetősége is, de Doucouré kevéssel lemaradt egy beadásról. Illetve Leno nagy bravúrral ütötte mellé Capoué szabadrúgását.
This was the incredible Leno save from the free kick, his second big save of the game. He is the definition of underrated. pic.twitter.com/QoyHyX96jd
A Watford a második félidőben sem lassított. Foster pedig az 57. percben hozta helyre hibáját, Mkhitaryan hatalmas ziccerét védte bravúrral lábbal. Majd watfordi Masala lőtt egy hatalmas kapufát, öt perccel később.
A végére is maradt lehetőség még a Watfordban, közel jártak az egyenlítéshez. Becsületükre legyen mondva, szinte az egész meccset tíz emberrel lejátszva sem vallottak szégyent. Az Arsenal ezzel a győzelemmel megelőzte a Chelsea-t és már BL-t érő helyen áll.

Watford-Arsenal
"
1002,sport,"
Donald Trump amerikai elnök hétfőn a Twitteren bejelentette, hogy Elnöki Szabadság Érdemrenddel tünteti ki Tiger Woods golfozót, írta az MTI.

Mikroblog-bejegyzésében az amerikai elnök, aki többször is golfozott már Woodsszal, közölte: telefonon felhívta a sportolót, hogy személyesen is gratuláljon neki a nagyszerű győzelemhez és tudassa vele, hogy kitünteti őt hihetetlen sikeréért. 
Donald Trump már vasárnap este gratulált Woodsnak, aki - tizennégy évvel legutóbbi sikere után - ötödször is megnyerte a US Masterst, a golfozók idei első Major-tornáját. ""Igazán nagy bajnok""- írta Trump, méltatva a 43 éves sportoló teljesítményét. Mint fogalmazott: ""micsoda fantasztikus visszatérés egy nagyszerű fickótól"". Hétfői bejegyzésében az elnök arról nem tett említést, hogy Woods mikor veheti át a kitüntetést.
A volt világelső Woodsnak ez volt a 15. Major-diadala, az előzőt még 2008-ban aratta, azóta viszont magánéleti és egészségi problémák nehezítették a karrierjét, és az elmúlt években úgy tűnt, krónikus hátfájdalmai miatt be kell fejeznie pályafutását. Három gerincműtét után aztán tavaly sikeresen tért vissza a legjobbak közé, és szeptemberben megnyerte a Tour Championshipet, ami öt év után az első tornagyőzelme volt.
Az Elnöki Szabadság Érdemrend a legmagasabb rangú amerikai polgári kitüntetés, amelyet 1945-ben még Harry Truman elnök alapított a második világháborúban teljesített civil szolgálat elismeréseként. A hagyományt John Kennedy elnök erősítette meg 1963-ban, és azóta minden évben a kiemelkedő teljesítményt felmutató személyiségeket - köztük politikusokat, sportolókat, egyházi kiválóságokat - jutalmaznak az érdemrenddel."
1004,sport,"
    A férfiaknál a kenyai Lawrence Cherono, a nőknél az etióp Worknesh Degefa győzött hétfőn a Boston Marathonon.


    A 2:07:57 órás eredménnyel célba érő Cherono mindössze két másodperccel előzte meg a 2015-ben bajnok etióp Lelisa Desisát, míg a harmadik helyen a kenyai Kenneth Kipkemoi futott be.    


    A       befutó nem mindennapi izgalmakat hozott, hiszen a három dobogós gyakorlatilag egyszerre ért a finisbe. Az utolsó métereken az addig vezető Desisa és Cherono is elképesztő sprintet vágott le, egyáltalán nem látszott, hogy már több mint két órája futnak. Végül a kenyai bírta tovább a hajrát, és nyerni tudott.    


    A női versenyt Degefa 2:23:31 órás idővel, a kenyai Edna Kiplagatot 42 másodperccel megelőzve nyerte meg. A harmadik helyen az amerikai Jordan Hasay végzett. A 123. bostoni maratoni       versenyen       30 ezer futó indult.     


    A       Boston Marathont 1897 óta rendezik meg. 2013-ban bombamerénylet áldozata lett három néző, és 264-en sérültek meg. A versenyt hagyományosan a Hazafiak Napján rendezik.    


    Férfiak:    


    1. Lawrence Cherono (kenyai) 2:07:57 óra    


    2. Lelisa Desisa (etióp) 2:07:59    


    3. Kenneth Kipkemoi (kenyai) 2:08:07    


    Nők:    


    1. Worknesh Degefa (etióp) 2:23:31 óra    


    2. Edna Kiplagat (kenyai) 2:24:13    


    3. Jordan Hasay (amerikai) 2:25:20    
"
1005,sport,"
    Az európai        szövetség, az EHF hivatalos honlapján hozta nyilvánosságra azoknak a névsorát, akiket a Bajnokok Ligájába szerepelt 28 csapat edzői közül 24-en szavaztak meg a sorozat álomcsapatába.    


    Elismerés, hogy a kollégák nagyra értékelték a BL negyeddöntőjére készülő Szeged idei munkáját, és Juan Carlos Pastort, a csapat vezetőedzőjét választották a legjobbnak.        K        ésőbb majd a közönségszavazat dönt a legjobbakról.     


 Férfi kézilabda Bajnokok Ligája, az edzők álomcsapata 


Jobbszélső: Blaz Janc (PGE Vive Kielce) 
Jobbátlövő: Dainis Kristopans (HC Vardar) 
Irányító: Andy Schmid (Rhein-Neckar Löwen) 
Beálló: Jannik Kohlbacher (Rhein-Neckar Löwen)
Balátlövő: Mikkel Hansen (Paris Saint-Germain)
Balszélső: Uwe Gensheimer (Paris Saint-Germain) 
Védő: Tobias Karlsson (SG Flensburg)
Legjobb fiatal játékos: Melvyn Richardson (Montpellier HB)
Edző: Juan Carlos Pastor (MOL-Pick Szeged) 
"
1006,sport,"Súlyos sportszerűtlenség miatt kellett a kiállítani a New York Red Bulls hisztirohamot kapó futballistáját a Kansas City elleni bajnoki 92. percében. A New York játékosa, Alejandro Kaku Romero a hétfő hajnali mérkőzés utolsó pillanataiban, 2-2-es állásnál annyira felhúzta magát egy rossz indításon, hogy az oldalvonalon guruló labdát dühből a közönség közé rúgta.

Tettét súlyosbította, hogy a nagy erejű lövés rögvest az első sorból áldozatot szedett, ráadásul a balszerencsés sértettet pont arcon találta a labda.


Romerót az eset után azonnal megrohanták a kansasi játékosok, a legvehemensebben Németh Krisztián próbált meg elégtételt venni rajta a hazai szurkolót ért sérelemért. 


A magyar válogatott támadóját végül a csapattársainak kellett elrángatniuk a tettes közeléből, így Németh megúszta sárgával az önbíráskodást, ellentétben természetesen Kaku Romeróval, akinek a bíró azonnal felmutatta a pirosat, ezen felül pedig hosszú eltiltásra számíthat a ligától.


A szabálytalanság utáni reakciók, illetve Németh figyelmeztetése ezen a videón látható:


A mérkőzés végeredménye 2-2 lett, Németh kezdőként végig pályán volt a Kansasban, Sallói Dánielt a 83. percben cserélték be, Baráth Botond ezúttal nem kapott játéklehetőséget.
"
1007,sport,"
A svájci székhelyű Sporttudományok Nemzetközi Központja (CIES) a játékosok fejpárbajairól készített egy elemzést.

A legdrágább védő, a liverpooli Virgil van Dijk most már egyre inkább nyilvánvaló, miért került olyan sokba. 84 százalékban megnyeri ugyanis a levegőbeli ütközeteit, ami kimagasló, kivált az angol bajnokságban. 
A Lipcse magyar válogatott védője 77,4 százalékot mutat fel, ami szintén remek adat.
A 2010-ben világbajnok Gerard Piqué (Barcelona) alig van előtte. 78,8 százalék a mutatója, ahogy a tavaly világbajnok Raphael Varane-nak (Real Madrid) is.
A szintén világbajnok Sergio Ramost pedig meg is előzi Orbán, igaz, csak hajszállal.
Mindenesetre az említettekkel egy lapon lenni nem kis teljesítmény. Niklas Süle, aki a német válogatott jelenlegi oszlopa, és aki miatt Orbán nem tudott a németekhez bekerülni, 78,9 százalékos teljesítményt nyújtott.

A lyoni védő, Marcelo Guedes első helye mindenesetre meglepetés. A nem topligás rangsorban a válogatottságtól már elköszönő Juhász Roland is benne van. És két NB I-es légiós zárja a rangsort.
"
1008,sport,"Jövőre Magyarországról indul az olaszok háromhetes országúti kerékpáros körversenye, a Giro d'Italia, jelentették az Olasz Kulturális Intézetben tartott sajtótájékoztatón. Magyarországon három szakaszt rendeznek majd. Az összköltségvetés 7,8 milliárd forint.
Pénteken a szerkesztőségünkbe is eljutott az Aktív Magyarországért Felelős Kormánybiztosi Iroda meghívója, aminek fejlécébe sejtelmesen csak annyit írtak, hogy Világverseny Magyarországon. Én is egyből a Giróra tippeltem, de nem kellett nagyon gondolkodni, hiszen szinte ezzel egy időben jelent meg a Cycling Weekly nevű portálon olasz forrásokra hivatkozva, hogy Budapest lesz a házigazda 2020-ban. A hétfőn ezt erősítették meg, a Giro d'Italia versenyigazgatója, az RCS Sport ügyvezetője, Mauro Vegni jelenlétében.
""Nagyon büszke vagyok, hogy itt jelenthetem be a következő év rajtját. Magyarországról indul majd el a 2020-as Giro d'Italia.. A nézők millióinak mutatjuk majd be, hogy milyen szép tájak és vidékek vannak még Magyarországon Budapesten kívül. Három szakaszt fogunk Magyarországon rendezni, de az később tárjuk a közönség elé, hogy pontosan merre mennek ezek. Egyelőre csak abban állapodtunk meg a magyar kormánnyal, hogy Budapestről indulunk és még két szakasz lesz"" - mondta Mauro Vegni.
""Megtörtént az, amire senki sem számított. Régiónkból nekünk sikerült megszerezni a Grande Partenzát. 2017-ben voltunk kint a Giro d'Italia két szakaszán. Akkor félig viccesen felvetettük Mauro Vegninek, hogy Budapestről induljon az olasz Grand Prix."" - mondta Révész Máriusz aktív Magyarországért felelős kormánybiztos. Arról beszélt, hogy később komoly háttérmunkát végeztek, és a kormány több szervezetének a támogatását elnyerve végül megpályázták a rajtot. Kiemelte, hogy a versenynek óriási imázs- és reklámértéke van. Tavaly a versenyt 189 ország közvetítette, és a becslések szerint több tízezer ember jön majd Magyarországra.
A kormány 7,8 milliárdot biztosított a rendezvényre. Ebbe az előkészítés is beletartozik, több felvezető versenye is lesz a Girónak. Révész kiemelte, a Grande Partenze gazdaságilag is megtérülő befektetés, egy holland tanulmányra hivatkozott, ami szerint minden elköltött egy euró két euró bevételt teremtett.
Révész elmondta, hogy már június végén be akarják jelenteni az olaszok a három magyar szakasz pontos útvonalát. 
Az első szakasz rajtjára három lehetséges helyszínt jelöltek meg, a Budai Várat, a Parlamentet és a Hősök terét.
Azt egyelőre nem tudni, hogy lehet-e magyar versenyző a Girón, de Révészék meg akarják teremteni annak a lehetőségét, hogy a mai legjobb bringások, mint Peák Barnabás, Valter Attila, Kusztor Péter vagy Dina Márton és Dániel esélyt kapjanak minderre. 
A világ három nagy körversenye a Giro, a Tour de France és a Vuelta a Espana is gyakran elhagyja saját országát, de reális esély a Giro d'Italia idehozatalára volt. Egyrészt a földrajzi elhelyezkedés, a franciák és a spanyolok még messzebb vannak, másrészt az olaszok flexibilitása segíthette a budapesti jelentkezést.
A szervezők a Nagy Rajt (Grande Partenza) jogát természetesen kemény pénzekért adják át, licencdíjat kell fizetni, de nagy bevételeket is lehet remélni a világ második legnagyobb kerékpárversenyéből.

(Borítókép: A holland Tom Dumoulin a Sunweb versenyzője ünnepel a bajnoki trófeával a 100. Giro d'Italia olasz országúti kerékpáros körverseny eredményhirdetésén Milánóban 2017. május 28-án. Fotó: Alessandro Di Meo / MTI / EPA)
"
1009,sport,"Fucsovics Márton bejutott a második fordulóba, a legjobb 32 közé az 5,2 millió euró összdíjazású, monte-carlói salakpályás férfi tenisztornán - jelentette az MTI.
A világranglistán 37., 27 éves nyíregyházi játékos, aki a múlt héten igazolt az MTK-hoz, a hétfői nyitókörben a 12. helyen kiemelt grúz Nikoloz Baszilasvilivel (17.) csapott össze, és 2 óra 5 perc alatt, három játszmában nyert.
A 46 percig tartó első szettben 5:5-ig egymás mellett haladtak, ekkor a magyar játékos elvette Baszilasvili adogatását, majd ismét hozta a sajátját, ezzel előnybe került. Riválisa a második játszma második játékában brékelte Fucsovicsot, és előnyét megtartva újabb 44 perc elteltével sikerült egyenlítenie.
Az egyoldalú döntő szettben a magyar játékos a második és a negyedik gémben is elvette ellenfele adogatását, a sajátját pedig rendre hozta, így 5:0-ra elhúzott, és bár Baszilasvili hat meccslabdát hárított, közben szépített is, végül már nem tudott visszajönni mérkőzésbe. 
A két teniszező ötödször találkozott egymással, Fucsovics negyedszer nyert. A következő ellenfele a francia Adrian Mannarino (58.) és a brit Cameron Norrie (56.) találkozójának továbbjutója lesz.
A magyar játékos - aki néhány hete új edző, a francia Olivier Tauma irányításával készül - párosban is indul a versenyen, az argentin Guido Pellával alkotott duójuk első ellenfele az olasz Matteo Berrettini, Fabio Fognini kettős lesz.
Eredmény, egyes, 1. forduló (a 32 közé jutásért):"
1010,sport,"A Manchester United norvég edzője, Ole Gunnar Solksjaer a West Ham elleni bajnoki után nyilvánosan is panaszkodott az UEFA-versenynaptár miatt, ami lerövidíti a pihenési időt, a regenerációnak pedig a szezon ezen szakaszában kifejezetten nagy jelentősége van.
Az volt az edző konkrét problémája, hogy szerda este lépett pályára a Barcelona ellen, most pedig már keddre ki van írva a következő meccs, miközben neki a szombati bajnokin is a maximumot kellett adniuk.
""Tényleg nem értem, hogy ennek mi értelme van. Az a párharc, amelyik kedden kezdődik és szerdán van a visszavágó, sokkal méltányosabb, mert több idő marad a pihenésre. Valaki elmagyarázhatná ezt nekem, miért van így"" - fakadt ki. 
A Barca és a MU mellett természetesen négy tiszta pihenőnapja van az Ajaxnak és a Juventusnak is, a másik negyeddöntős párnak is.
A másik négyesnek, vagyis a City-Tottenham és a Liverpool-Porto párharcban ellenben hat tiszta pihenőnapot kapnak egy bajnoki mellett.
Az elmúlt 20 évben a BL ilyen ritmusban haladt, és Solksjaer volt az első, aki ezt az egyenlőtlenséget felvetette, igaz játékosként is meg kellett szoknia ezt a tempót. A sorsolásnál valóban előnyösebb, aki kedden kezdi a párharcot és szerdán fejezi be.
A Barcelona 1-0-ra nyert idegenben, a MU-nak hasonló bravúr kell a továbbjutáshoz, mint az előző körben a francia bajnok PSG-vel szemben."
1011,sport,"Ter Stegen - Umtiti, Todibo, Murillo - Malcom, Vidal, Riqui Puig, Alena, Wague - Dembele, Boateng - ezzel a kezdővel állt fel a Barcelona a hétvégén Huescában a soros bajnokiján.
A hazai csapat utolsó a spanyol ligában, és mivel a Barca kedden Bajnokok Ligája-visszavágót játszik a Manchester Uniteddel, Valverde edző jobbnak látta szinte a teljes állandó kezdőcsapatát pihentetni.
Messi, Suarez, Piqué, Rakitic, Busquets, Sergi Roberto például el sem utazott a meccsre.
Ter Stegen a fix kapus, ő maradt, Dembele sérülésből épült fel, neki kellettek a percek, Umtiti négy hónapon át nem játszhatott, még ő is visszatérőben van. Vidal valószínűleg nem kezd kedden, szükség volt a középpályára egy harcos emberre, Alena biztos csere, ahogy Malcom is - velük már találkozhattunk jó párszor, Malcomnak góljai vannak, és betalált már Alena is. Boatenget és Murillót a télen vették kölcsön, valószínűleg csak egy fél évre, hogy a pillanatnyi sérültgondokat megoldják.
De ki az a Moussa Wague, Riqui Puig és Jean-Clair Todibo?"
1012,sport,"
Nagy-Britannia

The Telegraph:
""A Forma-1 történetének ezredik futamán Hamilton újabb hibátlan teljesítménnyel pályafutása során hatodszor diadalmaskodott Kínában. A brit címvédő karrierje 75. győzelmét aratta, és rajta kívül csak a legendás Michael Schumacher volt képes arra, hogy több mint 4000 kört töltsön az élen F1-es pályafutása során.""
The Independent:
""Lewis Hamilton lenyűgöző teljesítménnyel győzött Kínában, miközben a Ferrari félig-meddig egy csapatutasításnak köszönhetően a dobogóra segítette Sebastian Vettelt.""

Spanyolország:

Marca:
""Lewis Hamilton hosszú pályafutásának egyik legkönnyebb versenyén nyerte meg a Kínai Nagydíjat. A brit címvédő könnyedén hagyta le csapattársát, miközben Sebastian Vettel a dobogón fejezte be a futamot, de összetettben tovább nőtt a lemaradása a két Mercedes-pilótával szemben.""
Mundo Deportivo:
""Vettel az első kanyarban hibát követett el, nem helyezkedett jól, ezért csapattársa, Leclerc megelőzte. Bahreinhez hasonlóan Sebastian újra a monacói mögött találta magát, de ezúttal jól reagált. Közel maradt csapattársához, a többiről pedig a Ferrari vezetősége gondoskodott: 'Engedd el Sebastiant, engedd el Sebastiant' - mondták Leclerc csapatrádióján, a fiatal pilóta pedig ugyan hitetlenkedett, de engedelmeskedett az utasításnak.""

Ausztria:

Kronen-Zeitung:
""Lewis Hamilton és Valtteri Bottas a Kínai Nagydíjon újabb kettős Mercedes-győzelmet aratott. A Ferrari ismét a gyorsaságával irányíthatta volna magára a figyelmet, de a maranellói istállóról újra a csapatutasítás miatt beszélnek.""
Die Presse:
""Jubileumi show az unalomig ismert forgatókönyv szerint. Az ezredik Forma-1-es futam nem való az autósport elitkategóriájának történelemkönyvébe, de még az egyetemes autósport történetének sem marad emlékezetes része.""
(MTI)"
1013,sport,"A Liverpool 2-0-ra legyőzte a Chelsea-t, de a brazil középpályás, Fabinho orrfújásának várhatóan még utóélete lesz. 
Fabinho 🤢🤢🤢pic.twitter.com/dUltbxtCUy
Úgy végezte el ugyanis, hogy a földön fekvő Hazard felé lépett, és nem kizárt, hogy a belga kapott belőle egy keveset.
A játékvezető előtt történt az eset, aki nem avatkozott közbe. Ahogy az órán is látható, éppen csak 10 perc telt el a meccsből.
Arról nem tudni, hogy a Chelsea panaszt tett volna az eset miatt."
1014,sport,"Izomsérülés miatt legalább két hetet ki kell hagynia Manuel Neuernak, a német labdarúgó-bajnokságban címvédő és listavezető Bayern München válogatott kapusának - írta az MTI.
A 33 éves játékost vasárnap, a Düsseldorfban 4-1-re megnyert Bundesliga-mérkőzésen az 53. percben le kellett cserélni, a stadiont pedig mankóval, sántikálva hagyta el.
Neuer felépülése biztosan heteket vesz igénybe, és akár az is előfordulhat, hogy a mostani szezonban már nem tud védeni.
A müncheni sztárcsapat sorozatban hetedik Bundesliga-trófeájáért küzd, és jelenleg egy pont az előnye a második helyen álló Borussia Dortmunddal szemben."
1015,sport,"Nagy hetet zárt a Benfica 19 évese, a portugál Joao Felix: csütörtökön megszerezte első mesterhármasát, 4-2-re nyertek az Európa Ligában, majd vasárnap este újra 4-2-re győztek, csak a bajnokságban, ekkor egy gólt rúgott.
Négy nap alatt négy nem rossz arány.
A Vitoria Setubalt verték otthon, 2-0-ra elléptek Rafa Silva duplájával, de a szünet 2-1 volt. Az 56. percben jött a tinédzser, jobbal csavart keményen a kapuba 12 méterről, egyből elrúgta a labdát, 3-1.
Seferovic helyezte be a negyediket, a Setubal az utolsó percekben büntetőből szépített.
Joao Felix 11. gólját lőtte a bajnoki szezonban. A Benfica 72 ponttal vezet, de a Portónak is 72 pontja van, nagy befutó várható a maradék öt fordulóban.
A Benfica és Joao Felix legközelebb csütörtökön játszik, Frankfurtban, az EL-visszavágón."
1016,sport,"A spanyol első osztályú bajnoki szezon leggyorsabb gólját lőtte vasárnap a hazaiak csatára, Juanmi a Real Sociedad-Eibar meccsen.
A támadó a kezdés után bő 11 másodperccel már Dimitrovic kapus hálójába juttatta a labdát.
Juanmi az espanyolos Borja Iglesias idénycsúcsát döntötte meg, aki március 2-án a Valladolidnak 17 másodperc után talált be.
A 25 éves, egyszeres spanyol válogatott Juanmi az abszolút La Liga-rekordtól messze van: 2008 januárjában a valladolidos Joseba Llorente 7 másodperc alatt rúgott gólt a Valladolidnak.
A Real Sociedad a vasárnapi meccset nem nyerte meg, a vége 1-1 lett."
1017,sport,"Az Eintracht Frankfurt középcsatára, a 21 éves szerb Luka Jovic a Real Madrid elsőszámú célpontja a következő átigazolási szezonban.
A center kivételes szezont fut, mert 25 gólt jegyzett már ebben a szezonban - korábban a Barcelona érdeklődését is felkeltette -, a frankfurtiak a váratlan vasárnapi vereség ellenére is harcban állnak a Bajnokok ligáját érő negyedik helyért. Az Augsburgtól kaptak vasárnap hazai pályán egy hármast.
A bajnokságban 17 gólnál tart, a Düsseldorfnak októberben ötöt vágott. Az Eintracht még áll az Európa Ligában, igaz 4-2-es vereséget szenvedett a Benficától Lisszabonban. Jovicnak az a meccs különösen fontos volt, mert a Zvezdától a portugál sztárcsapat igazolta le pár éve, de a Bundesligában teljesedett ki.
Jovicért 70 millió eurót kérnének a németek, akik anno még csak tizenkettőt fizettek a Benficának. 
A Realban a Leganes ellen hétfő este még Karim Benzema lesz kilences mezben."
1018,sport,"Szombat után vasárnap is négy mérkőzést rendeztek az NBA-rájátszásban, ahol mind a négy párharcban a vasárnapi volt az első mérkőzés – kettő viszonylag szoros lett, kettő viszont kiütéssel ért véget.
Az egyik ilyen a keleti első kiemelt Milwaukee Bucks és a Detroit Pistons meccse volt, amit Giannis Antetokounmpóék 121-86-ra nyertek meg úgy, hogy ebből 70 pontot az első félidőben dobtak, kvázi már a szünetre eldöntve a mérkőzést, hiszen két negyed után 70-43-ra vezettek. Ennek ellenére a második félidőben sem vettek nagyon vissza, és még tovább növelték az előnyüket, ami volt, hogy 43 pontot is elért, emellett pedig egy pillanatra sem voltak hátrányban.
A meccs leglátványosabb jelenete nem meglepő módon a Görög Szörnyé, vagyis Giannis Antetokounmpóé volt, aki a harmadik negyed közepén egy labdaszerzésből megindulva kis híján a büntetővonalról zsákolt.
Antetokounmpo 24 ponttal, 17 lepattanóval, illetve 4-4 assziszttal és blokkolással zárta a meccset, amin ő volt a legeredményesebb csapatában – a győzelem viszont igazi csapatmunka volt, ahogy az is, ahogy a Houston Rockets 122-90-re verte a Utah Jazzt, ugyanis mindkét győztes csapatban mind az öt kezdőjátékos legalább 10 pontot dobott.
Vasárnap mind a négy meccsen hazai győzelem született, a Boston Celtics gyenge kedzés után felpörgött, és csupán 74 ponton tartva az Indiana Pacerst 84-74-re fordított, míg a Portland Trail Blazers 104-99-re húzta be az első meccset az Oklahoma City Thunder ellen.

NBA-eredménye, főcsoport-negyeddöntők, 1. mérkőzések
"
1019,sport,"A tekintélyes német sportlap, a Kicker saját információira hivatkozva tette közzé, hogy hiába Dárdai Pál 2020-ig tartó szerződése - januárban kapott egy újabb évet -, már keresik az utódját. A Sport Bild is úgy tudja, hogy a sorrendben elszenvedett ötödik vereség után nem biztos, hogy a következő szezont is a 43 éves magyar edzővel fogják elkezdeni.
Dárdai 2015 február elején vette át a berlini csapat irányítását, és még sohasem volt ilyen krízisben, mint most. A 11. helyen állnak, a bentmaradás megvan, és három győzelemmel, ami nem lehetetlen, tavaszi rekordot állíthatna fel, mert még egyszer sem szerzett 20 pontot az edző. (11 pontos pillanatnyilag tavasszal a Hertha.)
Vasárnap a Hannoverrel játszanak, amelyik az utolsó helyen áll, és az osztályozóra hajt Thomas Doll-lal. Az egy kulcsmeccs lesz, mert ha a Hertha nem játszik eredményesen, könnyen elképzelhető, hogy a váltással nem várják meg a szezon végét sem.
Fontos meccs jön tehát, és most a berliniek az esélyesebbek, nem úgy, mint a Hoffenheimmel szemben vasárnap délután, amikor az ötödik vereség becsúszott.
Dárdai a szezon hátralévő részében, vagyis az öt fordulóban kilenc pontot szeretne, ami nem lehetetlen elvárás.
A magyar edző 146 meccset húzott le zsinórban a kispadon, és eddig rendre felülteljesített, ha a klub gazdasági erejét vagy a játékosállományt nézzük.
A 40 pontos, kényelmes bentmaradást jelentő küszöb most is könnyen elérhető, ám a játék sokkal meggyőzőbb volt az ősszel, amikor a Gladbachot vagy a Bayernt is viszonylag simán verték az Olimpia Stadionban.
Dárdai most is azt mondta, amit már sokszor, ha ő lenne a gátja a fejlődésnek, ha ő blokkolja azt, akkor mondják meg neki, mert a Hertha fontosabb az ő sorsánál. Mindhárom fia a klubban futballozik, Palko már a felnőtt profi keret tagja, a 17 éves Márton pedig a korosztályos német válogatott kapitánya volt."
1020,sport,"Tiger Woods tizennégy évvel legutóbbi sikere után megnyerte az Augustában rendezett US Masterst, a golfozók idei első Major-tornáját.
Az amerikai sztár óriási csatában, egy ütés előnnyel győzött honfitársai, Xander Schauffele, Dustin Johnson és Brooks Koepka előtt.
A zöld zakóért rendezett, 11 millió dollár összdíjazású négynapos versenyen a 43 éves Woods holtversenyben a második helyről várta a vasárnapi záró szakaszt, mely a szokásosnál lényegesen korábban, kora reggel kezdődött a várhatóan viharos délutáni időjárás miatt. Három nap után a tavalyi British Open-győztes olasz, Francesco Molinari vezetett, és sokáig vasárnap is az élen állt, ám a 12., majd a 15. lyukon is nagyokat hibázott. Az alapütésszámnál egyaránt két ütéssel rosszabb eredményt ért el, így visszaesett, végül csak az ötödik helyen végzett.
Woods az egész versenyen kiegyensúlyozottan teljesített, jól bírta idegekkel a végjátékot, vasárnap ugyanis a pálya második felén remekelt. A 13., 15. és 16. szakaszt is birdie-vel zárta (az alapütésszámnál eggyel kevesebb), így az utolsó lyukat már két ütés előnnyel kezdte meg. Ott hiába ért el bogey-t (alapütésszámnál eggyel több), egy ütés előnnyel győzött.
Karrierje során ötödször nyert Augustában, 15-ödször lett első a sportág csúcsának számító Majorön, összességében 81. US PGA-tornasikerét aratta.
Tiger Woods 2008-ban nyerte 14. Major-tornáját, azóta magánéleti és egészségügyi problémák nehezítették karrierjét, melyet az elmúlt években úgy tűnt, be kell fejeznie krónikus hátfájdalmai miatt.
Hosszú kezelések és három gerincműtét után tavaly év elején sikeresen tért vissza a legjobbak közé. Szeptemberben megnyerte a Tour Championshipet, ami öt év után az első tornagyőzelme volt. (MTI/Index)
US Masters, végeredmény:1. Tiger Woods (amerikai) 275 ütés (70, 68, 67, 70)2. Dustin Johnson (amerikai) 276 (68, 70, 70, 68) és  Brooks Koepka (amerikai) 276 (66, 71, 69, 70) és  Xander Schauffele (amerikai) 276 (73, 65, 70, 68)"
1021,sport,"Nagy verseny lett az amerikai MotoGP-fordulóból, bár a rajtnál úgy tűnt, Marc Marquez simán elviszi a győzelmet: az elmúlt hat évben, mióta a MGP-ben indul, az összes austini futamot ő nyerte, mindet pole pozícióból, amit most is megszerzett.
7/7 volt a tét, amit Valentino Rossi csinált meg 2002 és 2008 között, csak épp az olaszországi Mugellóban.
Marquez el is rajtolt, Rossi követte, de meglehetően hamar lemaradt a a spanyol mögött. Rossit Cal Crutchlow üldözte erőn felül, csakhamar el is esett, a ducatis Jack Miller, majd a suzukis Alex Rins jött fel a harmadik helyre.
A 8. körben, amikor Marquez már 5 másodperccel vezetett, és kezében tartotta a győzelmet, egy balosban hibázott, és elesett. A motort felállította, de nem tudta újraindítani, eldőlt vele, végül beletörődött, hogy fel kell adnia 12 körrel a vége előtt. (A Rossi-rekord így kútba esett.)
Rossi előtt megnyílt az út, csakhogy Rins nem tágított, sőt, folyamatosan jött fel, és bő négy körre a céltól előzött. A hétszeres MotoGP-bajnok érezte, felelnie kell, és a következő kanyarban visszatámadott, de lecsúszott az ívről, Rins azonnal visszavette az első helyet. Sőt, 6-7 tizedre el is távolodott, biztosnak tűnt az előnye.
Rossinak az utolsó kör felére sikerült újra lőtávolba kerülnie, úgy tűnt, az utolsó kanyarban egy bevetődéssel megpróbálkozhat, de nem így lett, elég közel mégsem került, így
Rins megszerezte élete első futamgyőzelmét a MotoGP-ben.
Rossi 2017 júniusa óta vár a sikerre, legyőzője majdnem 17 évvel fiatalabb nála, 23 éves, az olasz februárban múlt 40.
Ez hihetetlen, én lettem az első, és Valentino Rossi előtt. Ő volt a hősöm gyerekkoromban
- nyilatkozta a célban Rins.
Rossi sem volt túl csalódott: ""Marquez kieséses után úgy gondoltam, itt lehet valami. Mindent megtettem a győzelemért, de Rins jobb volt, megérdemelte a sikert"".
Rossi jó lehetőséget szalasztott, 25 ponttal átvehette volna a vezetést a pontversenyben, így a sorrend 3 GP után:
A világbajnokság három hét múlva Jerezben folytatódik.

MotoGP (20 kör, 110,3 km), Austin, Amerikai GP:

1. Alex Rins (spanyol, Suzuki) 41:45.499 perc2. Valentino Rossi (olasz, Yamaha) 0.462 másodperc hátrány3. Jack Miller (ausztrál, Ducati) 8.454 mp h."
1022,sport,"Hogy mit is jelent ez az állandóság, azt elég könnyű számokkal érzékeltetni. Popovich 1996. december 10. óta vezeti a San Antonio Spurst – már a kinevezése is elég furcsa volt, de erről picit később –, ezzel 11,5 évvel régebb óta van a helyén, mint a második legrégebben kinevezett edzőtársa, a Miami Heatnél dolgozó Erik Spoelstra. Ezalatt az idő alatt a többi NBA-csapatnál 247 edzőt rúgtak ki, Popovich, vagy ahogy mindenki hívja, Pop viszont nem csak él, de virul is.
Vezetésével a Spurs sorban 21. szezonban jutott be a rájátszásba, egyedül Pop első évében, az 1996-97-es idényben nem voltak ott a playoffban, de részben pont ez alapozta meg a mogorva zseni sikerét. Na meg az 1996-ot megelőző nagyjából három évtized, amiből a sikerek mellett leginkább Popovich félelmetes dühkitöréseit könnyű felidézni. Ezzel sikerült rekordot is döntenie, 2019. április 3-án, a Denver Nuggets elleni meccsen 63 másodperc után már ki is állították, miután leordította a bírókat, akik nem vették észre Paul Millsap egyik szabálytalanságát.
Könnyű azt gondolni, hogy talán már elege van az NBA-ből, vagy épp hogy 70 évesen nem is való oda, ha ilyen könnyen kijön a sodrából – ráadásul azt a meccset elég simán, 113-85-re el is vesztették a kiállítás után –, de Popovichnál ezek a kifakadások – akár bíró, akár saját játékosa ellen irányulnak – általában sebészi pontossággal bevetett taktikai eszközök. Hosszú távon ez is bejött egyébként Popovichnak, Denverben ugyan kikaptak, de ez volt az egyetlen áprilisi vereségük, és a Nuggets elleni fiaskó utáni három győzelemmel beelőzték a Los Angeles Clipperst a rájátszásba jutó helyeken, és így nem az elsőként kiemelt Warriors, hanem a második Denver Nuggets ellen kezdhették a playoffot, egyből győztes meccsel.
Azt, hogy mennyire tudatosan csinálja ezeket, jól érzékelteti egy 2005-ös történet, amit Popovich egyik legjobb barátja, Steven Koblik osztott meg. Koblik épp látogatóban volt Popovichéknál San Antonióban, amikor a Spurs ugyan nyert a Nuggets ellen, de Popovich nem volt elégedett csapata játékával, úgyhogy úgy döntött, megleckézteti a csapatát, és a következő meccsen, a Utah Jazz ellen idegenben nem hogy takarékra csavarta magát a kispadon, de szinte minden érzelmi megnyilvánulást elzárt. A Spurs egy utolsó másodperces kosárral kikapott – a Jazz akkor öt éve először verte őket –, Popovich pedig a hazaúton minden megspórolt energiáját a segédedzőkre és játékosokra zúdította könyörtelen üvöltözés formájában, amit még leszállás után is folytatott. Amikor végre kiszállt a gépből, Koblik ott várt rá, de Popovich rájött, hogy a gépen felejtette a kocsikulcsát, amitől csak még ingerültebb lett, és földhöz vágta az aktatáskáját. Amikor végre előkerült a kulccsal, tovább folytatta, de már csak barátjának, aki gyorsan közbevágott:
Gregg, miért nem fogod már be? El akartad veszteni azt a meccset, hogy aztán a szart is kiverd a csapatodból és az edzőidből. Én meg nem vagyok erre kíváncsi a hazaúton.

Popovich csak annyit mondott, „Oké”, és vége is volt az őrjöngésnek egyetlen pillanat alatt. Koblik sztorija jól mutatja, hogy a szurkolók kedvencévé váló tombolások mennyire szándékosak és irányítottak, és hogy valójában sose borul el Popovich agya, legalábbis nem annyira, hogy elveszítené a kontrollt egy pillanatra is.

Simán lehet, hogy a denveri 63 másodperces kiállítás is hasonló lecke volt, már arra készülve, hogy jó eséllyel pont ellenük játszanak a rájátszásban, és hát nézzék meg, Popovich nélkül csak egy 30 pontos vereségre futja az erejükből, és nem pusztán arról van szó, hogy egy öncélúságból őrjöngő seggfej lenne.
Főleg, hogy minden szabályt világosan lefektet, árulta el a Spursből 2003-ban visszavonult David Robinson, aki szerint senkinek sem kellett találgatnia, hogy miért is üvöltötte le Popovich, mindig világos volt, mit vétett. Ráadásul kivételezni sem kivételezett soha, ha kellett, Tim Duncanbe is beleszállt – ugyanúgy, ahogy az NFL-ben Bill Belichicket sem kíméli csapata, a New England Patriots legnagyobb sztárját, Tom Bradyt sem.
„Amikor a sztárjátékosod is kap néha, akkor mindenki más egyből befogja a száját, és beáll a sorba, hogy tegye a dolgát” – foglalta össze a filozófia lényegét Popovich, amikor Duncan visszavonult. De a tombolás kapcsán mégis a Spurs másik legendás játékosának, Manu Ginóbilinek a szavai írják le legjobban a helyzetet:
Lehet, hogy a pályán egy seggfej, de amikor vége a meccsnek, rájössz, hogy csak a munkáját végzi.
Hasonlóra persze sok edző hajlandó mindenféle sportágakban, az viszont szinte példátlan, hogy Popovich szerbül beszélget a szerb játékosaival, Duncannel mindig úgy beszélgettek órákat, mintha lelki társak lennének, Ginóbilivel bármikor képes volt az argentin politikai helyzet mélyére ásni, amikor pedig náluk játszott Bruce Bowen, egyből ráérzett, hogy a szarkazmus lesz a közös nyelvük, és sikerült is három bajnoki címet kipréselnie belőle.
Még ha elsőre nem is úgy tűnik, de jól bánik a játékosaival, az NBA által kötelezővé tett riporteri kérdésekkel viszont tényleg hadilábon áll. A San Antonio esetében ez a szerep a TNT-nek dolgozó, 2016-ban, 65 évesen meghalt Craig Sagernek jutott. „Próbáltam mindig igen, nemmel megválaszolható kérdéseket feltenni neki, de ez sem működött. Ha azt kérdeztem, hogy mi a benyomása az első negyedről, azt mondta, semmi, ha pedig arról kérdeztem, miért szed le több lepattanót az ellenfél, mint ők, felcsattant, hogy mit várok, meccs közben rúgjon ki játékosokat?”
Néha azért Sagernek is sikerült kiszednie valamit Popovichból. Egyszer azzal ment oda hozzá, hogy olyan szomorúan fest, mint akinek most halt meg a kutyája. Nagy elképedésére Popovich egyből rávágta, hogy tulajdonképpen pont ez történt, majd azonnal hozzátette, hogy ha ezt meg meri említeni élő adásban, akkor másnap ezer kutyát talál a háza előtt. Persze Sager tudta, de legalább is érezte, hogy Popovich miért csinálja ezt, és azt is, hogy pontosan tudja, hol a határ. A sokéves közös munka végére végül barátok lettek, gyakran Popovich a Sager zakója zsebébe tűrt zsebkendőbe törölte meg homlokát, amikor pedig előbb súlyos beteg lett, majd meghalt Sager, Popovich egészen kivételes módon emlékezett meg a színes ruháiról ismert Sagerről: úgy is elrepült Sager temetésére Atlantába, hogy aznap Texasban játszott a csapata, és Sager utolsó kérésének eleget téve egy színes nyakkendőben jelent meg a megemlékezésen, ami után Sager szintén sportriporterként dolgozó fiának adta a nyakkendőt.
Gregg Popovich flew to Marietta, Ga., to be at Craig Sager’s memorial service this morning. The Spurs play in Houston tonight. pic.twitter.com/K01KHD9Uf2
Popovichot egyébként sosem foglalkoztatták túlzottan az NBA által ráerőltetett dolgok, szorgosan gyűjtögette például az amiatt járó büntetéseket, hogy az idegenbeli meccseken az engedélyezettnél többet pihentette sztárjátékosait komolyabb sérülés nélkül – a liga ezzel a sztárok miatt jegyet váltó nézőket védi, Popovich viszont a csapat, és nem a jegyvásárlók érdekeit nézte mindig is.
Ahhoz képest egyébként, hogy egy már 1413 győzelemnél, összesen 5 bajnoki címnél és három év edzője-díjnál járó emberről beszélünk, viszonylag keveset tudni arról is, milyen az igazi Popovich. A szerb apától és horvát anyától született edző az Indiana állambeli East Chicagóban nőtt fel (nem összekeverendő az illinois-i Chicago keleti részével), itt kezdett el kosárlabdázni, majd a légierő akadémiájára ment játszani, ahonnan négy év játék után az amatőr bajnokság győzteseként, illetve egy szovjet tanulmányokban szerzett diplomával távozott. Ez egyébként sokakban kételyt ébresztett, hogy nem orosz kém-e, de a dologból csak annyi igaz, hogy az akadémián kapott hírszerzői képesítést, és egy rövid ideig Törökországban dolgozott is ebben a minőségében az iráni és szíriai határon, bár ha erről kérdezik, igyekszik a témát elütni az újságíróknak:
Csak az érdekli magukat, tartok-e magamnál fegyvert, nem?
Pedig közel járt ahhoz, hogy valódi kém legyen, ugyanis jelentkezett egy titkos moszkvai kormányzati állásra, de csúszott a munkaügyi papírja, így mást választottak a helyére. Végül a hírszerzés sem fogta meg túlzottan, és a kosárlabda mellett maradt – 1972-ben az olimpiai válogatottba is megpróbált bekerülni, sikertelenül, majd 1975-ben a Denver Nuggetsnél próbálkozott az NBA-be jutással, újfent elbukva. A kettőt összeköti, hogy mindkét csapatnál dolgozott Larry Brown, a válogatott mellett a kiválasztásban segédkezett, a Nuggetsnél pedig vezetőedző volt, de mint később látni fogjuk, Popovich nem nagyon szívta mellre, hogy kétszer is visszapattant játékosként Brownról.
Pop a katonai szolgálat után visszatért az akadémiára segédedzőnek, és mesterfokozatot szerzett sporttudományokból és testnevelésből a Denveri Egyetemen, majd 1979-től saját csapatot kapott, amikor a két kis kaliforniai egyetem, a Pomona és a Pitzer közös kosárcsapatát bízták rá.
Itt nyolc szezonig maradt, és egész használható csapatot csinált a Pomona-Pitzer Sagehensből, méghozzá egy elég szokatlan módszerrel: több száz órát töltött azzal, hogy kaliforniai középiskolák kosáredzőit hívogatta azzal a kérdéssel, hogy van-e olyan játékosuk, aki a tanulmányi eredményei alapján bekerülhetne a Poomona-Pitzerre, és elég jól játszik, de nem annyira jól, hogy a nagyobb egyetemek lecsapjanak rá. Eközben tovább képezte magát, 1986-ban például egy évre otthagyta a csapatot, hogy az addigra a Kansas Egyetemnél vezetőedzősködő Larry Brown mellett tanulhasson. Két évvel később már a San Antonio Spursnél dolgozott Brown segítőjeként, ami jól mutatja, mennyire megtalálták az összhangot Kansasben.
Popovich és Brown kapcsolata egyébként 2005-ben ért a csúcsra, amikor egymás ellen játszották az NBA-döntőt, előbbi akkor nyerte harmadik bajnoki címét.
Az idáig vezető, az egyetemen töltött évek örök lenyomatot hagytak Popovichon – a tanítás mellett több egyetemi szervezetbe is bekerült, ő vezette a bizottságot, ami felülvizsgálta a diákszervezeteket, de a női bizottságnak is tagja volt, ahol azt vizsgálták, van-e nemi megkülönböztetés az intézményben. De itt ismerkedett meg későbbi egyik legjobb barátjával, a már fent említett Koblikkal, aki tanácsadó volt az egyetemen.

1992-ben a Spurs akkori tulajdonosa a teljes stábot kivágta, úgyhogy Pop 1992–94 között a Golden State Warrriors segédedzője lett, majd 1994-től általános igazgatóként tért vissza a Spurshöz az új tulajdonos, illetve fő befektető Peter Holt alatt, ám amikor látta, hogy Bob Hill vezetőedző alatt nem megy a csapatnak,

általános igazgatói hatáskörében eljárva kirúgta Hillt, és kinevezte saját magát vezetőedzőnek,
onnantól pedig nem volt megállás.
1996-ban 20-62-es mérleggel zártak csak ugyan, de ebben szerepe volt annak is, hogy a később a Hírességek Csarnokába is bekerült center, David Robinson hat meccs után kidőlt a teljes szezonra. Ez isteni áldásnak bizonyult később, ugyanis így a gyenge eredményeknek köszönhetően megnyerték a draftlottót, és ők választhattak elsőként a drafton: Tim Duncan pedig alappillére lett Popovich csapatának, de nem csak ezen múlt, hogy öt bajnoki címig jutott – eddig.
1997 óta soha nem volt választási joguk a top 20-ban, mégis jobbnál jobb játékosokkal erősítettek, akitől pedig megszabadultak, annál nem sok maradt már a tankban. Egy kivétellel: a most már a Torontót erősítő szupersztárral, Kawhi Leonarddel valahogy nem jutottak dűlőre, de 21 év alatt ez még így sem rossz arány. Az pedig pláne Popovich képességeit méltatja, hogy idén már Duncan, Parker, Ginóbili és Leonard nélkül is bejutott a rájátszásba, a sokadik újjáépítést is sikerrel véve.
Mindezt úgy érte el, hogy saját bevallása szerint nem is a kosárlabda a legérdekesebb dolog az életében. Az irodalmat, a jó borokat és a jó ételeket sokkal többre tartja. Előbbit neveltetésével szívta magába, utóbbiért furcsa módon a katonai szolgálat a felelős, egy ideig ugyanis egy Napa-völgyhöz közeli támaszponton állomásozott, ahonnan katonatársaival gyakran kilátogattak az akkor még olcsónak számító, mára viszont rettentően felkapott borvidékre.
Ott kaptam rá a borokra, a jó borok pedig hozták magukkal a jó ételeket
– tartja Popovich.
A borok azóta szenvedéllyé váltak nála. Országszerte, ahol csak a Spurs játszik, a város legjobb éttermeiben a legjobb borokkal ismerkedik, Oregonban saját borászata van A to Z Wineworks néven (igaz, csak résztulajdonos benne), San Antonió-i házának pincéjében pedig legalább 3000 palack áll, ami önmagában egy kisebb vagyon.
A kosárlabda és a borok mellett az elmúlt években új elfoglaltságot talált magának: Donald Trump egyik heves bírálója lett, pedig Trump egyébként csodálattal tekint a sikeres edzőre. Napokkal a 2016-os elnökválasztás után szinte eltorzult arccal nyilatkozott az újságíróknak Trump megválasztása kapcsán:
Egy gazdag, fehér férfi vagyok. És undorodom attól, ami történt. Elképzelni sem tudom, milyen lehet most muszlimnak, afroamerikainak, latinónak vagy épp testi vagy mentális fogyatékkal élőnek lenni.
A viszonyuk azóta sem javult, már csak azért sem, mert egyszer lelketlen gyávának nevezte az elnököt, de nem csak Trump ténykedése foglalkoztatja, más események kapcsán is gyorsan megmutatja, mennyire nem csak a sportról szól az élete. Amikor 2017-ben egy fegyveres 26 embert lőtt le egy San Antonióhoz közeli baptista imaházban, a Spurs következő meccse után felzaklatva, csak pár szót mondva nyilatkozott. „Igen, megnyertük a meccsünket, de a ma történtek fényében ez teljesen lényegtelen. Amikor a tragédiára, illetve az áldozatok családjára és a szenvedésükre gondolok, felfogni sem tudom a történteket. Azt hiszem, ilyenkor egyáltalán nem helyénvaló a kosárlabdával foglalkozni.”
De a Spurs újjáépítése és az aktuálpolitikai helyzet elemzése mellett Popovich még messze nem állt le. Ki tudja, meddig jutnak az idei rájátszásban, és persze akkor még mindig ott lesz tervnek 2020 és a tokiói olimpia, ahol ő vezeti majd az amerikai válogatottat. Ami 1972-ben nem jött össze játékosként, edzőként sikerült – akkor Berlinben a Szovjetunió 51-50-re nyert a döntőben az USA ellen, Tokióban alighanem más ellenféllel szemben, de minimum a döntő, ha nem az aranyérem lesz az elvárás.
Források: Sports Illustrated | Bloomberg | Bleacher Report

(Borítókép: Gregg Popovich a San Antonio Spurs-Washington Wizards mérkőzésen 2016. november 26-én Washingtonban. Fotó: Rob Carr/Getty Images/AFP)
"
1023,sport,"Bajnokavatásra készült a Paris Saint-Germain vasárnap este, Lille-ben egy döntetlennel bebiztosíthatták volna a címet.
Thomas Meunier öngóljával már a 7. percben hátrányba kerültek, de Juan Bernat a 11.-ben - Mbappé nagy passzából - egyenlített. A gólszerző viszont a 35. percben lerántotta a gólhelyzetben kilépő lille-es Pepét, egyből pirossal küldték le, jogosan.
A szünet után a párizsiak teljesen összeomlottak, Pepe, Bamba, Magalhaes és Font is betalált, előbbi kettő lábbal, ziccerből, utóbbi kettő beadás utáni fejesből. Teljes kiütés lett a vége, nem bajnoki cím, 5-1.
""Ilyesmi nem fordulhat elő újra. Ez érdemeltük, a Lille sokkal jobb volt""
- nyilatkozta Mbappé a lefújás után idegesen.
A PSG 81 ponttal vezeti a bajnokságot, a Lille 64 ponttal második, előbbinek hét meccse van hátra, az ""üldözőnek"" hat."
1024,sport,"
A belga Philippe Gilbert nyerte a 117. Párizs–Roubaix-t, és ezzel már csak egy lépésre van attól, hogy teljesítse az országúti kerékpársport nagy ötösét. A címvédő Peter Sagan az utolsó 15 kilométerre elfogyott a macskaköves Pokolban, ötödik helyen ért célba. 

Az öt Monumentumnak nevezett kerékpárverseny mindegyikének van olyan egyedi vonása, ami elég extrémmé teszi. A Párizs–Roubaix-n nincsenek olyan kemény emelkedők, mint a Flandriai körversenyen, nem is olyan hosszú, mint a Milánó–San Remo, de a több mint 50 kilométernyi macskaköves úttal vegyített versenyen a győztesnek jó nagy adag szerencsére is szüksége van. A kockaköves utakon mindig sok a bukás, a defekt és egyéb mechanikai hiba, és mivel elég keskenyek is ezek a szakaszok a helyezkedésnek is kiemelt jelentősége van. Aki lemarad valami miatt, nehezen zárkózik vissza, és a kísérő autóktól sem kap könnyen segítséget. Egy kisebb káosz mindig garantált, nem véletlenül ragadt rá az Észak Pokla név is a versenyre. 
Az idei, 117. kiírásnak is elég sok favoritja volt. Például a címvédő Peter Sagan, a 2017-es győztes Greg Van Avermaet, a Deceuninck Quick Step csapatából, legalább három bringás, Yves Lampaert, a korábbi világbajnok Philipe Gilbert és Zdenek Stybar is. A Jumbo-Visma ciklokrossz-világbajnoka, Wout van Aert is nagy formában volt tavasszal, és mostanra lendült be igazán a norvég Alexander Kristoff is. 
Utóbbinak nem volt esélye beleszólni a versenybe, defektjei miatt még az igazán fontos szektorok előtt leszakadt az élmezőnyről. 
A Párizs–Roubaix-nek mindig az Arenberg nevű rész a leglátványosabb szakasza – a rengeteg néző miatt is – , az elég hosszú és nem is feltétlenül príma állapotban lévő macskaköveken általában begyorsít a mezőny, sokan elvéreznek itt. Idén Van Aert került nehéz helyzetbe, műszaki hiba miatt bringát kellett cserélnie, fel tudott még zárkózni, de az üldözéssel sok energiát felemésztett. És még nem volt vége a balszerencséjének, az egyik kanyarban bukott is, újra egyedül kellett tekernie, megint sikeres volt az üldözése. 
A verseny nagyjából 190 kilométer után robbant be igazán, amikor Nils Pollit (Kathusa-Alpecin) váltott iramot. Rüdiger Seliggel (Bora-Hansgrohe) és Gilbert-rel meg is lépett 15 másodpercnyire. A második csoportból Sagan iramodott utánuk a következő kockaköves szektoron, fel is ért a trióra, magával vitte Van Aertet, Lampaert-t és Sep Vanmarkcét is. Selig lemaradása után ők hatan jelentették az élbolyt, és nagyjából egyperces előnyt hoztak össze egy nagyobb, húszfős üldözőcsoport előtt. 
Az előny elég stabilnak tűnt, így sejthető volt, hogy a hatosból szerzi meg valaki a győzelmet. A roubaix-i kerékpárstadionba elég sokszor magányosan érkezik be az első, most is volt erre esély. A támadások el is kezdődtek, a céltól 16 kilométerre Gilbert indult meg, őt még szerelték, majd két kilométerrel később Politt gyorsított, vele már csak Gilbert tudott elmenni. 
A korábban frissnek tűnő Sagan szenvedett, a küzdő Van Aert leszakadt, Vanmarcke és Lampert sem tudott újítani. Az idén csak egyetlen győzelmet szerző Sagan a verseny után azt mondta, hogy hiányzott neki némi energia, talán azért, mert túl sokat dolgozott korábban. A háromszoros világbajnok szlovák végül ötödik lett, kimerültségében meg sem próbált sprintelni Vanmarcke ellen. 
A győzelemért is párharc alakult ki, Politt és Gilbert összedolgozva együtt érkezett a velodromba. Gilbert előreengedte német ellenfelét, hogy ő sprintelhessen kedvezőbb helyzetből. Az utolsó 200 méterre hagyta a döntést, de nem volt nagyon kérdéses a győzelme, frissebb maradt 257 kilométer letekerése után. Harmadik helyen Lampaert gurult be 13 másodperces hátránnyal. 
Gilbert karrierje során már megnyerte a Flandriai körversenyt, a Párizs–Roubaix-t, a Liege-Bastogne-Liege-t és a Lombardiai körversenyt is, így a Monumentumok közül már csak a Milánó–San Remo hiányzik neki. 

(Borítókép: Tim de Waele / Getty Images) 
"
1025,sport,"Fordított, és 3-1-re verte az osztrák Bundesliga 25. körében a Salzburg otthon a Sturm Grazot, a meccs emberének Szoboszlai Dominikot jelölték. A 18 éves első két góljuknál gólpasszt adott, a harmadikat maga szerezte.
Előbb Gulbrandsen lábára ívelte a labdát, majd passza Dabburhoz pattant egy graziról, a csatár kilépett, és egy visszacsel után berúgta a 67. percben.
A 71.-ben jött Szoboszlai nagy pillanata. A 16-oson vett át egy visszagurított labdát, kicsit maga alá kapta, egy testcsellel továbbvitte az első védő mellett, egy újabb enyhe testcsellel elfektette a következő védőt is, majd ballal, éles szögből, már az ötösön belülről finoman eltette a kapus mellet, 3-1.
Ez volt a második gólja a bajnokságban. A Salzburg 9 pont előnnyel vezeti a ligát a LASK előtt."
1026,sport,"Hosszú Katinka vasárnap két számban tudott nyerni a stockholmi nemzetközi úszóversenyen, amelyen így már öt éremnél, köztük négy aranynál jár.
A Nordic Swim Tour elnevezésű sorozat harmadik állomásának harmadik napján a háromszoros olimpiai bajnok – a verseny honlapjának beszámolója szerint – előbb 200 méter háton bizonyult a legjobbnak 2:09.63 perccel, majd 200 méter vegyesen utasította maga mögé a mezőnyt 2:09.76 perces időeredménnyel.
Hosszú pénteken egy érmet szerzett – 200 méter gyorson másodikként zárt –, szombaton 400 méter vegyesen és 100 méter háton az élen végzett. (MTI)"
1027,sport,"2014 áprilisában a ligaelső Liverpoolhoz utazott a Chelsea a 36. fordulóban, Steven Gerrard az első félidő végén utolsó emberként elcsúszott, a londoniaktól Demba Ba kihasználta, gólt lőtt, majd Willian 90. perc utáni góljával 2-0-ra verte a bajnoki favoritot úgy a vendégcsapat, hogy az egész meccset végigvédekezte. A Pool két héttel később elbukta a bajnokságot.
Vasárnap délután a PL 34. fordulójában rendeztek Liverpool-Chelsea-t, a hazaiaknak győzniük kellett, mert a kora délutáni meccsen a ManCity nyert, és 2 ponttal vezetett.
Az első félidő után 0-0 volt az Anfielden, a második félidő elején viszont két gyors góllal letudta a meccset a Pool.
Henderson ívelt Mané fejére a hosszú oldalra, kábé kihagyhatatlan helyzet volt, az afrikai simán be is stukkolta, 1-0 az 51. percben.
Két perc múlva Szalah unta meg a tologatást, 23 méterről ballal, kegyetlenül lőtte ki a jobb felső sarkot, 2-0. Szalah ezzel 19 gólos, Mané 18, előbbi Agüeróval vezeti a góllövőlistát.
A Chelsea-ből csak Hazard volt veszélyes, aki 2-0 után szinte azonnal szépíthetett volna, de zseniális labdaátvétel után a nehezebb - rossz - megoldást választotta, kapufát rúgott, majd dropból, 12 méterről rosszul találta el a labdát, Allison simán védett. A 60. perc körül jártunk ekkor, de itt véget ért a meccs, a Pool lezárta kapuja előterét, elöl pedig továbbra is veszélyes volt. A vége magabiztos 2-0.
Jürgen Klopp csapata visszavette az első helyet a tabellán, két ponttal vezet, de egy meccsel többet játszotta a Citynél, 34-et.

a
"
1028,sport,"Csapata zsinórban ötödik Bundesliga-veresége után még inkább veszélyben Dárdai Pál állása a Hertha BSC kispadján. A Hoffenheimben 2-0-ra elveszített meccs után az edző az Eurosport.de-nek nyilatkozott helyzetéről és a klubnál végzett munkájáról.
Ahogy mindig, Dárdai ezúttal sem adott mindennapi nyilatkozatot, amikor a jövőjéről kérdezték.
A futball nem a lételemem, játszottan én már eleget. Nyugdíjas vagyok, a lábam tönkrement, de azért nem halnék éhen. Kényszerből választottunk ilyen futballfilozófiát, a jelenlegi helyzetet el kell fogadnunk. Amúgy mindig is azt vallottam, ha én vagyok az, aki megállítja, vagy blokkolja a fejlődést, mondják meg nekem. Jó a kommunikációnk a menedzserrel és az elnökkel is, meglátjuk, merre vezet az utunk.
A menedzser a Hertha-igazgató Michael Preetz, Dárdai korábbi herthás csapattársa, akivel nem felhőtlen a viszonya.
Dárdai emlékeztetett rá, a Hertha nem egy topklub, és ezt nem szabad elfelejteni a mostani szituációban.
""Nem véletlenül mondom, hogy a Hertha egy fejlesztőklub. Óriási feladat van itt előttünk, de az elvárások is óriásiak. A fiatal játékosokat jól kell kezelni, és ha hibáznak, türelmesnek kell lenni velük.""
A Hertha öt fordulóval a vége előtt 11. a Bundesligában, 14 ponttal az osztályozós hely fölött, azaz a kiesés egyáltalán nem fenyegeti, de az álmodott Európa Liga-indulás lehetetlen elvárás."
1029,sport,"A magyar férfi kézilabda-válogatott 23-23-as döntetlent játszott Oroszországgal az Európa-bajnoki selejtezősorozat negyedik fordulójában, vasárnap Érden, ezzel újabb nagy lépést tett a továbbjutás, egyben a csoportelsőség felé.
Ezúttal is mindkét csapatból hiányzott egy-egy szegedi játékos: a hazaiaktól Bodó Richárd, a vendégektől Dmitrij Zsitnyikov.
A magyarok a meccs elején 3-2-re vezettek, de ezután pontatlan lövéseik miatt hat percig nem találtak a hálóba, így az oroszok három góllal elhúztak. A folytatásban is mozgékonyabb, hatékonyabb volt a vendégcsapat támadójátéka, így a szünetben néggyel vezettek.
A második félidő elején némileg javult a magyar válogatott védekezése, ezt kihasználva egy 3-0-s sorozattal sikerült felzárkóznia, ám az egyenlítésre nem volt esély, mert egyrészt több büntető is kimaradt, másrészt mezőnyjátékban az oroszok rendezték a soraikat.
A hajrában is küzdött az egyenlítésért a hazai csapat,
a Mikler Roland helyére beállt Székely Márton az utolsó 12 percben nem kapott gólt, és mivel Lékai Máté értékesítette az időn túli hétméterest,
a magyaroknak sikerült döntetlenre menteniük a meccset, amelyen csak egyszer, 3-2-nél vezettek.
A vendégek legeredményesebb játékosa Timur Gyibirov és Hleb Kalaras volt, egyaránt hat találattal.
A két csapat 17-edszer találkozott, tíz orosz és öt magyar győzelem mellett ez volt a második döntetlen. Csütörtökön Asztrahánban 25-19-re győztek a magyarok.
A csoport első két helyezettje, valamint a négy legjobb harmadik vehet részt a jövő januári, norvég, osztrák, svéd közös rendezésű Eb-n, a magyar csapat kijutásra áll. (MTI)

Férfi Európa-bajnoki selejtező, 4. forduló, 7. csoport:

Magyarország-Oroszország 23-23 (11-15)a magyar gólszerzők: Lékai 6, Bánhidi, Bóka, Vasic 3-3, Balogh Zs., Ligetvári, Máthé 2-2, Ancsin, Szöllősi B. 1-1Szlovákia-Olaszország 17.00
A magyar válogatott további programja:június 12., szerda: Szlovákia-Magyarország, Vágsellye 18.00június 16., vasárnap: Magyarország-Olaszország, Kecskemét 18.00

(Borítókép: Balogh Zsolt (j) mellette az orosz Szergej Gorpisin (j2) és Rosta Miklós (b2) a Magyarország - Oroszország férfi kézilabda Eb-selejtező mérkőzésen az Érd Arénában 2019. április 14-én. Fotó: Koszticsák Szilárd / MTI)
"
1030,sport,"A Bayern hét közben azzal került címlapra, hogy Robert Lewandowski Kingsley Comannal dulakodott az egyik edzésen, de komolyabb botrány nem lett belőle, az ügyet lezárták.
Vasárnap Düsseldorfban ebből semmi nem látszott, a Bayern 4-1-re verte a helyi csapatot. Coman már a szünetig kettőt szerzett: az első egy beadás volt, aminél Thomas Müller lyukat rúgott, így megtévesztette a kapust, a második gyönyörű lövés a jobb felsőre ment. Az 55.-ben jött Gnabry egy méterről, 0-3.
Lukebakio a 89.-ben szépített videózós büntetőből, Hummels feltartott karjára pattant a labda, ezért fújta be a bíró, indokolhatóan, 1-3.
A Bayernnek még erre is volt válasza, Goretzka a 92.-ben egy lecsorgó labdából rúgta a negyediket.
A Bayern 1 ponttal visszavette az első helyet a Bundesligában, a BVB a második. Öt forduló van még hátra.

a
"
1031,sport,"A Siófok KC döntőbe jutott a női kézilabda EHF Kupában, miután vasárnapi 27-25-ös veresége ellenére 53-51-es összesítéssel megnyerte a dán Viborg HK elleni elődöntőt.
A siófokiak múlt szombaton házigazdaként 28-24-re nyerték meg a párharc első meccsét. A visszavágó legjobbja a vendég Siófok horvát balátlövője, Andrea Kobetic volt nyolc góllal. A kupasorozat döntőjében 15. alkalommal szerepelhet magyar csapat, az eddigi mérleg hat arany- és nyolc ezüstérem.
A dán Esbjerg elleni finálé első mérkőzését május első hétvégéjén rendezik, a visszavágóját pedig egy héttel később. Kedden derül ki, hogy melyik csapat kezd hazai pályán. (MTI)
Női EHF Kupa, elődöntő, visszavágó:Viborg HK (dán)-Siófok KC 27-25 (12-11)a Siófok gólszerzői: Kobetic 8, Böhme 4, Jezic, Nze Minko 3-3, Aoustin, González Álvarez 2-2, Elghaoui, Perianu, Hmirova 1-1
Továbbjutott: a Siófok, 53-51-es összesítéssel.
Team Esbjerg (dán) - Herning-Ikast (dán) 30-16 (20-8)  Tj.: az Esbjerg kettős győzelemmel, 53-36-os összesítéssel."
1032,sport,"Vasárnap Crystal Palace-Manchester City és Liverpool-Chelsea meccseket rendeztek a Premier League 33. fordulójában, a City és a Liverpool, a két bajnokesélyes lépett pályára, utóbb -egy meccsel többet játszva 2 ponttal vezetett.
Pep Guardiola edző Cityje kezdett előbb, és jól is indult, már a 15. percben előnybe került Londonban. De Bruyne ugratta ki Sterlinget mesterien, aki kissé kiszorított helyzetben volt, de mesterien a léc alá zúdította a labdát. Kellett persze az is, hogy Guaitá kapus letérdeljen, 0-1.
A City folyamatosan támadott, uralta a meccset, és a 63. percben jött a duplázás, meglehetősen egyszerű, de annál szebb gól volt: David Silva visszagurított az alapvonalról, Sané egyből keresztbe rúgta a labdát, Sterling meg laposan becsavarta hét méterről, 0-2. 17. gólja volt már a PL-szezonban a szélsőnek, először lőtt kettőt idegenben City-mezben a bajnokságban.
A 81. percben tökéletes helyről, 17 méterről kapott szabadot a Palace, és Milivojevic remekül becsavarta. Ederson City-kapus beállt a sorfala mögé, így nem érhetett le a jobb alsóra, 1-2. 12. gólja volt a középpályásnak a PL-idényben, 10-et büntetőből szerzett.
A csere Gabriel Jesus viszont egy kontrából, igaz lesgóllal, lezárta a meccset: De Bruyne passza gyenge volt, de eljutott hozzá, ő pedig kilőtte a rövidet, 1-3 a vége. A PL-ben nincs videóbíró, így simán megadták a szabálytalan gólt.
17.30-kor kezdődött a Pool-Chelsea, a vége 2-0 lett, a Liverpool így visszavette a vezetést, de eggyel több meccsből.

a
"
1033,sport,"Charles Leclerc hiába előzte meg Kínai Nagydíj rajtjánál ferraris csapattársát, Sebastian Vettelt, amivel feljött a harmadik helyre, végül csak az ötödik helyen zárta a futamot – azok után, hogy Bahreinben technikai hiba miatt bukta pályafutása első futamgyőzelmét, Kínában csapatutasítás áldozata lett, és két helyet vesztett a leintésig a rajt után megszerzett pozíciójához képest.
Érthető okból a monacói pilóta nem volt feldobott a futam után, de hiába próbáltak kiszedni belőle valamit az újságírók, hogy mit gondol arról, hogy a Ferrari elé helyezte Vettelt, Leclerc óvatosan nem nagyon mondott semmit. A Sky Sports kamerái előtt csak azt mondta, hogy ugyan jó volt a rajtja, de utána kissé visszaesett, majd a csapat kérésére el kellett engednie Vettelt, hátha ő közelebb tud kerülni az élen haladó Mercedesekhez.
Ez nem történt meg, Leclerc mégsem kapta vissza helyét, sőt, előbb a Red Bull jól ütemezett kerékcseréjével Max Verstappen beszúrt közé és Vettel közé a negyedik helyre, majd a Ferrari jó sokáig pályán hagyta Leclerc-t abban a reményben, hogy sikerül feltartania a Merciket azok második kerékcseréje után.
Ez sem jött be, Hamilton másodikra egyből Leclerc elé ért vissza, Bottas pedig villámgyorsan megelőzte a monacóit, a Ferrari stratégiája tehát nem vált be, Leclerc viszont kénytelen volt beérni az ötödik hellyel, nem harcolhatott Verstappennel a negyedikért.
„Előbb látni kell az összképet, hogy én is átlássam, mi volt a terv, ehhez beszélnem kell a mérnökökkel, hogy megértsem a döntést, amire minden bizonnyal van megfelelő magyarázat. Nem volt jó versenyem, a futamon nem tudtam kihozni magamból azt, amit szerettem volna, egyedül az időmérő volt rendben a hétvégén” – értékelt. A csapatutasításos kérdést annyival zárta, hogy csak a mérnökökkel beszélve, az adatokat átnézve akar nyilatkozni az ügyről, nehogy valami elhamarkodott hülyeséget mondjon.
Annyit tett még hozzá, hogy saját szempontjából nem érti a lépést, de a csapat szempontjából logikusnak tűnhet, hogy az addigra hátrébb levő pilótájával megpróbálják feltartani a Mercedeseket.
A szintén a Skynak nyilatkozó Ferrari-csapatfőnök Mattia Binotto próbált kicsit rávilágítani az eset hátterére, elmondva, hogy nem az volt a cél, hogy Vettelt előnyhöz juttassák, hanem az, hogy megnézzék, a német tud-e kezdeni valamit a Mercedesek tempójával.
A 2019-es szezon előtt kinevezett Binotto meglátása szerint nem ezen múlt, hogy Verstappen a két Ferrari között végzett, az egyiket ugyanis biztosan megelőzte volna a korai kiállásos taktikájával, így alakult. Végül azzal zárta, hogy
Leclerc-nek joga van csalódottnak lenni, a csapatnak pedig ezt el kell fogadnia."
1034,sport,"Történelmi válságba jutott Dárdai Pál irányítása alatt Hertha, a berlini csapat ugyanis sorban négy bajnokin is vereséget szenvedett, amivel a 11. helyig csúsztak vissza, így győzelmi, de legalábbis pontszerzési kényszerben utaztak vasárnap a Hoffenheim elleni meccsre, de ott sem sikerült igazán felpörögni, a Szalai Ádámmal felálló hazai csapat ugyanis már az első félóra végén vezetéshez jutott:
Nadiem Amiri a tizenhatosról eleresztett távoli lövésével hamar előnybe került a Hoffenheim. 
Az afgán származású német játékos nem is helyezhette volna jobban a keresztlövést, ami a hosszú oldali kapufáról vágódott be.
A bekapott gól után a Hertha gyorsan megpróbált ritmust váltani, öt perccel később egy centikkel a tizenhatoson kívülről elvégzett szabadrúgással veszélyeztettek, de Marvin Plattenhardt ballábas csavarását kitolta a sarokból Oliver Baumann. Szinte rögtön utána, még a 40. perc előtt szeretett volna büntetőt rúgni a vendég csapat Plattenhardt lerántásáért, a bíró viszont nem fújt semmit, sőt, még a videóbíróval sem nézette meg az esetet.
A szünet után a Hertha maradt támadásban, a Hoffenheim inkább hátulról indulva, kontrákra építve próbálkozott, amitől felpörgött a meccs, és már az első percekben sorra jöttek a helyzetek mindkét oldalon. A második félidő első tíz percében a Hoffenheimnél is volt egy büntetőgyanús helyzet, de Martin Petersen ennél sem érezte szükségét, hogy játékba avatkozzon.
Az 55-60. perc táján kicsit lassult a mérkőzés, úgyhogy mindkét vezetőedző belenyúlt csapatába, a Hoffenheimből épp Szalai Ádám távozott elsőként. Az utolsó fél órában is többet támadott a Hertha – épp emiatt cserélt a Hoffenheim kettőt is a 70. perc előtt –, ám komolyabb helyzetet nem tudtak kialakítani, sőt, a 76. percben egy hazai kontra végén még nagyobb bajba kerültek, amikor az első gólt szerző Amiri helyére beálló Reiss Nelson közeli gólját hosszas tanakodás után megadták, ezzel már 2-0-ra vezetett a Hoffenheim.
Az utolsó öt percben két nagy védés is kellett a Hertha kapusától, Rune Jarsteintől, hogy ne legyen még nagyobb verés a vége, bár a lényegen nem változtat:
Dárdai Pál minden eddiginél nehezebb helyzetbe került a berlini csapatnál, amivel még sosem kapott ki sorban ötször, akár az állásába is kerülhet a tavaszi hullámvölgy.
Győzelmével a Hoffenheim tartja hatodik, még Európa Liga-indulást jelentő hatodik helyét a 29. forduló után, a Hertha a 11. pozícióban.

statisztika
"
1035,sport,"Szombaton egy év kihagyás után játszott újra a Győr kézilabdacsapatában Nora Mörk, a klub norvég játékosa, aki súlyos térdsérülés után tért vissza: a szalagszakadása már épp rendbe jött, amikor kiderült, hogy a porc is sérült, így további hosszú kihagyás vár rá. Korábban arról beszélt, hogy az ez időszak megtörte, és újra meg kellett találnia a motivációját.
A dán Odense elleni BL-negyeddöntő visszavágóján aztán megtörtént a nagy visszatérés, a közönség pedig óriási ovációval fogadta a norvégot, akit már azelőtt ünnepeltek, hogy pályára lépett volna.
„Nehéz szavakba önteni. Ahogy a több ezer szurkoló fogadott, amikor már készültem beállni, őrület volt. Szerintem soha nem fogom elfelejteni. Ez a visszatérés az egész karrierem egyik legszebb pillanata volt. Nagyon boldog vagyok” – mondta a visszatérés kapcsán az NSO Tv-nek, amely arról is megkérdezte a norvég játékost, hogy miért igazol el, és folytatja inkább a román CSM Bucurestiben.
Nehéz erről beszélni, de úgy gondolom, eljött az idő számomra, hogy új fejezetet nyissak, még ha tudom is, hogy Győr hiányozni fog. Nehéz és fájdalmas volt az az időszak, amíg sérült voltam, talán ezért is volt szükségem arra, hogy új helyen keressek új kalandokat. Alapvetően ez az oka.
Mörk két gólt szerzett a dán csapat ellen 33-21-re megnyert mérkőzésén, az első találat után a szokottnál is nagyobb ünneplésben tört ki a győri lelátó."
1036,sport,"Remek játékkal jutott a női kézilabda Bajnokok Ligája Final Fourjába a Győr, amely 62-49-es összesített eredménnyel ejtette ki a dán Odense Handboldt a legjobb nyolc között – a szombati győri visszavágón nagyon simán, 33-21-re nyert a magyar csapat, amiben a világbajnok Eduarda Amorim volt a legeredményesebb 7 góllal.
A hétből egy pedig akár kettőt, de legalább másfelet is érhetett volna, hiszen Amorim a második félidő közepe felé érkezve csaknem egész pályáról talált be a dánoknak.
Az Odense 25-12-es hátrányában végső elkeseredettségében a kapust lehozva próbálkozott támadással, sikertelenül. A győri kaput védő Amandine Leynaud bravúrral védett, és a Győr nagy szerencséjére a kipattanó labda is hazai játékoshoz került. Bódi Bernadett egyből passzolt a labdát kérő brazilnak – oka volt, hogy Amorim ennyire siettette, mert már akkor azt figyelte, hogy üres a kapu, amikor a labda még oda sem ért hozzá.
Amorim nagyon sima góljával 26-12 lett, innen egy kis lazulás is belefért a végére a Győrnek."
1037,sport,"Hihetetlen formában kezdte az MLS, vagyis az észak-amerikai futballbajnokság 2019-es idényét a Los Angeles Galaxy 37 éves svéd légiósa, Zlatan Ibrahimović, aki a bajnoki rajt óta négy meccsen hat gólnál jár – ebben már benne van a magyar idő szerint vasárnap hajnalban szerzett duplája is, amivel 2-0-ra verték a Philadelphia Uniont.
Ibrahimović az első félidőben lerendezte a mérkőzést, előbb a 27. percben fejelt egy philadelphiai védő hátán megtámaszkodva, majd a 36. percben büntetőből állította be a 2-0-s végeredményt. A második félidőben már az sem számított, hogy Auston Trusty második sárga lapja miatt negyedórára emberelőnybe került a Los Angeles.
A Galaxy idén százszázalékos, amikor Ibrahimović is játszik, ezeken a meccseken négyből négyet nyertek, a nyolc gólból pedig hatot Ibra szerzett. Összesen hatból ötöt nyerve, egy vereséggel második jelenleg főcsoportjában a Galaxy."
1038,sport,"Történelmi bravúrt ért el a magyar női jégkorong-válogatott azzal, hogy szombaton a divízió I/A-csoportot megnyerve, története során először jutott fel a világelitbe. Bár a dánok megtették nekünk azt a szívességet, hogy az Ausztria elleni meccsnek már számunkra nem volt tétje, a mieink visszaadták a kölcsönt, nyertek és ezzel a dánokat húzták magukkal az A csoportba.
Még a világbajnokság előtt tartott sajtótájékoztatón óvatosan, de megfogalmazódott az a cél, hogy a feljutás az igazi elvárás, hiszen ezúttal két csapat juthatott a legjobbak közé és hazai rendezésben, a szurkolók támogatásában bízva is hittek a mieink a sikerben.
Úgy látszik, Pat Cortinának jut a magyar hokiban a történelmi siker, hiszen 2008-ban az ő vezetésével sikerült Szapporóban a férfi csapatnak az elitbe jutni és most nőkkel vitte véghez a bravúrt. Szimpatikusan beszélt a női csapatról a vb előtt, azt mondta, hogy végül is mindegy, hogy milyen csapattal dolgozik, számára a hoki az első.
A tavalyi vb-n a magyar válogatott a harmadik lett a világbajnokságon, akkor a dánok, a norvégok, a szlovákok is mögöttünk végeztek, az olaszok voltak az újoncok, Ausztria pedig éppen csak lemaradt tavaly az A csoportról. A mostani vb-n jól kezdtünk, hiszen legyőztük nagy csatában a norvégokat, majd a szlovákok ellen jött egy megingás, egy szétlövéses vereség.
Utána viszont parádéztak a mieink. 0-2-ről fordítva vertük Dániát, a jégbe döngöltük az olaszokat, majd amikor már mindegy volt, Ausztriát is megvertük.
„Leírhatatlan érzés. Annyira felspannolt már minket a meccs előtt, hogy ennyien kijöttek szurkolni. Az pedig, hogy a meccs előtt megtudtuk, már feljutottunk, csak levette a terhet a vállunkról. Tudtuk, hogy felszabadultan játszhatunk, de nem volt szabad kiengedni, mert mi nem ezüst-, hanem aranyérmesekként szerettünk volna feljutni. Hihetetlen öröm számomra, hogy ez sikerült.
Érzek egy kis elégtételt is. A végére minden a helyére kerül.
Örülök, és úgy érzem, ez méltó befejezése volt az idei szezonnak.” – nyilatkozta a világbajnokság legjobb csatárának választott Gasparics Fanni az osztrák meccs után.
A pontlistán amúgy két magyar végzett az élen, Gasparics 6 góllal és 6 gólpasszal lett a legjobb, Nooren Averi pedig öt meccsen 5+4-es teljesítményt nyújtott. Hihetetlen jó volt a kémia a csapaton belül és ezt Cortina már a torna előtt kiemelte. Azt mondta, különösen jó látni, ahogy dolgozik egymásért a csapat, arról nem is beszélve, hogy ehhez még egy olyan elszántság is párosul, amit ő ritkán látott eddig.
„Káprázatos hét volt, rendkívül izgalmas! Úgy mentünk neki a világbajnokságnak, hogy feljuthatunk és megnyerhetjük – és megcsináltuk! Furcsa volt az utolsó mérkőzésünk előtti hangulat, hiszen már feljutottunk. Előtte nem akartunk a Dánia–Norvégia meccsel foglalkozni, ám nyilván mindannyiunk fejében ott motoszkált.
Én például már éjjel sem tudtam rendesen aludni, pedig nem szoktam izgulni a meccsek előtt, de ma én is alig bírtam magammal. Pat lenyűgöző volt, amilyen fejlődést véghez vitt ezzel a csapattal…
A hozzáállás, a mentális felkészítés, az optimizmus volt a fő, hogy csapatként dolgozzunk.
Jövőre hihetetlen élmény lesz az elit-világbajnokság, hiszen Nova Scotiában lesz, én pedig kanadai-magyar kettős állampolgár vagyok, úgyhogy ott is otthon játszom majd.” – mondta Nooren, aki Gaspariccsal fantasztikus párt alkotott.
Szép jövő előtt áll ez a válogatott, hiszen 14 olyan játékos szerepel a keretben, akik 1996 után születtek, sőt Seregély Mira és Kreisz Emma még csak 16 évesen lett ennek nem mindennapi bravúrnak a részese.
Édes ez az érzés, hiszen hatalmas nyomás volt a csapaton, nehéz ellenfelekkel mérkőztünk a feljutásért, ami óriási élmény. Szükség volt rá, hogy csapatként játsszunk, és ne két vagy három kulcsjátékostól függjön a teljesítmény. Talán ezt tudtam hozzáadni a válogatotthoz.
– nyilatkozta Pat Cortina.
Az olimpia is közelebb kerülhet ezzel a sikerrel, hiszen a világ tíz legjobbja közé kerültünk be. Az első hat automatikusan ott lehet majd Pekingben, a többiek selejteznek. Négy éve éppen a Norvégiával szemben buktunk el a harmadik, végső selejtező körben.
Nem lesz egyszerű dolgunk jövőre, hiszen kilenc roppant nehéz ellenfél vár majd ránk Kanadában. A házigazda csapata a világ egy legjobbja, bár a most, Finnországban zajló vb-n, az elődöntőben kapott ki a házigazdáktól. Eddig 10-szer nyertek aranyat, nyolcszor ezüstöt. Az Egyesült Államok pedig pont fordítva, 8 aranynál és 10 ezüstnél jár. Rajtuk kívül senki más nem került eddig a dobogó első, vagy fokára. Ez most változni fogok, hiszen az eddig 12 bronzot gyűjtő finnek játsszák a döntőt az amerikaiakkal.
Fantasztikus élmény lesz ellenük játszani, és ha minden összejön, talán utolsó vb-jén ott lesz a kanadai csapatban a magyar származású Shannon Szabados is, akit világ egyik legjobb kapusának tartanak és hazájában férfi bajnokságokban is védett.

 (Borítókép: Az aranyérmes a magyar válogatott, a női jégkorong divízió I/A világbajnokság Magyarország - Ausztria döntőmérkőzés győztese a káposztásmegyeri Vasas Jégcentrumban 2019. április 13-án. Fotó: Koszticsák Szilárd / MTI) 
"
1039,sport,"Világcsúcsot emelt a grúziai (georgiai) súlyemelő Európa-bajnokságon az ötszörös világbajnok, a londoni olimpiai ezüstérmes orosz sportolója, a 28 éves Tatyjana Kasirina, aki a női ólomsúlyúak (+87 kg) között mindhárom érmet megszerezte a batumi Eb-n:
 Рекорд Европы в рывке и сумме!!! #agapitovm #eleikosport #weightlifting
 Agapitov Maxim (@agapitovmaxim) által megosztott bejegyzés, Ápr 13., 2019, időpont: 6:19 (PDT időzóna szerint)
Kasirina egy kilót javított az eddigi rekordján a tornán, amin a B kategóriában pénteken fellépő Gyürüs Barbara a nyolcadik lett a teljes rangsorban."
1040,sport,"Áprilisban szokták rendezni az egyetemi amerikaifutball-bajnokság csapatai a tavaszi felkészülési meccseiket, amiken a saját keretüket osztják kétfelé, hogy így mérjék fel, nagyjából ki hol tart a készülésben. Szombaton több ilyen mérkőzést is rendeztek, a fő figyelem pedig – utólag – a Minnesota Golden Gophers csapatára hárult, az ő meccsükön ugyanis touchdownt futott a csapat 180 kilós, 205 centis ausztrál támadófalembere, Daniel Faalele.
Faalele a Maroon, vagyis bordó névre keresztelt csapatrész második touchdownját szerezte a mérkőzésen, amikor szokott helyéről, a támadófal jobb széléről futójátékos pozícióba tették át, hogy hat yard megtételével esetleg touchdownt szerezzen.
Az ausztrál óriás középen indult meg, és bár elsőre úgy tűnt, hogy megállítják, végül átközdötte magát a gólvonalon, touchdownt szerezve. ""Hihetetlen volt. Azt hittem, hogy megállítják, de csak folytatta a taposást, és a 180 kilójának hála bejutott a célterületre"" – mondta a touchdown kapcsána a Minnesota vezetőedzője, P.J. Fleck, aki szerint még nincs külön neve a támadóvariációnak, de Faalele miatt biztos, hogy valami ausztrál utalású nevet találnak ki neki.
Faalele tavaly már játszott a Minnesotában, de akkor nem adtak labdát a kezébe – egy csapattárs sérülése miatt volt kezdő az Ohio State ellen, és bár jól ment a futójáték Faalele blokkjai mögött, végül 30-14-re kikaptak. Faalele most szombaton viszont már szerencsét hozott, a Maroon csapatrész 38-20-ra verte a Goldot."
1041,sport,"Lewis Hamilton egy jó rajttal eldöntötte a Kínai Nagydíj győzelmének sorsát, ezzel ő nyert az F1 történetének 1000. futamát, ami egyben saját 75. futamgyőzelme is volt.
A futam közepi kerékcseréket, illetve az azokhoz kötődő gumistratégiát leszámítva viszonylag egyhangú futam egyik legérdekesebb pillanata az volt, ahogy nagyjából a verseny kétharmadához közeledve a Mercedes páros kerékcserére szánta el magát, elég nagy kihívás elé állítva szerelőit, hiszen azoknak gyors egymásutánban kellett hiba nélkül megoldani a feladatukat.
A Mercedesnél alaposan átszámolhatták a dolgot, ugyanis pont kijött a kettős kerékcsere, a hátul haladó, így később érkező Valtteri Bottas ekkor 5,5 másodperces lemaradásban volt Lewis Hamiltonhoz képest, ez pont elég volt arra, hogy úgy érkezzen meg kerékcserére, hogy egy pillanatra se kelljen megállnia a csapattárs mögött, és ha a kelleténél jobban is kellett lassítania a finnek, az sem volt feltűnő.
Hogy mennyire sűrű egy ilyen kettős kerékcsere, az azt egyik mercedeses szerelő saját szemszögéből is megnézhetjük.
A kettős kiállás tökéletes volt, bár egyik sem volt kifejezetten gyors kerékcsere – talán úgy voltak vele, hogy inkább legyen pár tizedmásodperccel lassabb, de minden legyen a helyén, mint hogy a kapkodásban elrontsanak egy kereket, és mindkét pilóta értékes másodperceket veszítsen.
A kiállás után Hamilton az élre, Bottas a második kerékcseréje előtt álló ferraris Charles Lecerc mögé, a harmadik helyre állt vissza, de a finn hamar visszaelőzte a monacóit, és végül simán a második helyen intették le csapattársa mögött."
1042,sport,"Már a felvezető körön elkezdődött a verseny a Kínai GP-n, előbb Max Verstappen, majd Robert Kubica pördült meg a hideg gumikon a hűvös, szürke időben. Mindketten gyorsan visszaálltak, és visszafoglalták helyüket is a rajtrácson.
Tökéletes rendben rajtolt el a Forma-1 1000. nagydíja,
a két Mercedes, a két Ferrari, a két Red Bull, a két Renault és a két Haas-Ferrari szépen besorolt egymás mögé a start után.
De legalább nem az eredeti sorrendben: Hamilton átvette a vezetést, Leclerc a harmadik helyet Vetteltől.
Lando Norris McLarenje a mezőny végén egy koccanás miatt a levegőbe emelkedett, alkatrészek szóródtak szét, virtuális biztonsági kocsi lépett életbe, lassítaniuk kellett a pilótáknak. Szerencsére csak alig egy körre, hamar gyorsíthattak újra a kocsik. Kvjatot büntették a baleset miatt, Sainz McLarenjével is összeért az orosz Toro Rossója.
Hamilton elhúzott az élen, Bottas simán második volt,
a Ferrarinál viszont utasították Leclerc-t, hogy engedje el Vettelt,
mert hogy a német gyorsabb. Az időkön nem látszott, hogy igazán gyorsabb lenne, de a monacói némi habozás és egy kis győzködés után, hogy ezt nem kéne, engedelmeskedett.
Vettel aztán folyamatosan elfékezgette magát Leclerc előtt, az ötödik Verstappen elkezdett feljönni a Ferrarikra. A 18. körben állt ki kerékcserére a Red Bull, a Ferrari reagált, a 19.-ben hozta Vettelt. Utóbbi épp csak visszajött a holland elé, miközben a csere előtt bő 2 másodperces előnye volt, sőt meg is előzte egy pillanatra üldözője, de Vettelnek azonnal sikerült visszavennie a 3. helyet.
Hamilton a 22., Bottas a 23. körben kapott új gumikat, vissza is álltak eredeti helyükre. Leclerc ezt már nem mondhatta el magáról: a 23.-ban állt meg ő is, és 7 másodperccel esett vissza Verstappen mögé. Vagyis a Ferrari értelmetlen csapatutasítása miatt a 3-4. helyet 3.-ra és 5.-re cserélték, miközben Vettelnek semmi esélye nem volt megszerezni a 2.-at. (Mindenki kemény gumit kapott egyébként.)
Féltávnál Vettel épphogy 10 mp-en belül volt Hamiltonhoz, Bottastól nyolccal volt lemaradva, Verstappen néggyel volt mögötte, Leclerc nyolccal a holland mögött. Gasly, Ricciardo, Perez következett, Räikkönen a kilencedik pozícióért előzte Grosjeant.
Hiába az 1000.(-nek nevezett) futam, a legszórakoztatóbb esemény a Ferrari rádiózása volt: Leclerc megkérdezte, hogy mennyire kell vigyáznia a gumikra, azt felelték, ""nyomja"", majd szóltak neki, hogy ""életbe lépett a B terv"".
A 35. körben másodszor is kijött Verstappen, és azonnal hozták Vettel is újra, közepes gumikat kaptak mindketten. Leclerc lett a harmadik, Vettel a negyedik, Verstappen az ötödik.
Lépett a Merci is, egyszerre hozta a két kocsiját egy körrel később, Hamilton után azonnal új gumit kapott Bottas is. Hamilton visszajött az élre, Bottas viszont csak harmadiknak Leclerc mögé. A ferraris ekkor egyedüliként még nem váltott gumit másodszor is az első ötből.
Bottas a 39. körben megelőzte Leclerc-t, a ferrarisnak egy körön át sikerült visszavernie a támadásokat, de engednie kellett. Vettel egyre jobban megközelítette a másik Ferrarit, Verstappen viszont még jelentősen le volt maradva, úgy 10 másodperccel.
Csak idő kérdése volt, hogy mikor áll vissza a Vettel-Leclerc-sorrend, a 42. körben történt meg, visszavette a harmadik helyet a négyszeres bajnok, Leclerc azonnal jött is a második cserére, Verstappen negyediknek ment fel, Leclerc ötödiknek esett vissza, jó nagy hátránnyal. A +10 másodpercéből nem is tudott sokat ledolgozni a célig, az utolsó öt körre még valamilyen váltóprobléma is megtámadta a kocsiját, legalábbis ilyesmit említett a rádión.
Az élen Hamilton simán száguldott 75. GP-győzelme felé, ami az 1000 7,5 százaléka, nem mutat rosszul.
Meg is szerezte, az első kanyartól az utolsóig vezetett, és a pontversenyben is átvette a vezetést. Az 1000. GP-t, így Hamiltont Alain Prost inthette le.
Pierre Gasly két körrel a vége előtt gumit cserélt, rámentek vele a leggyorsabb körre, amit az utolsó körben teljesített is, egy pontért.
✅ 75th career win for @LewisHamilton ✅ Third 1-2 finish in a row for @MercedesAMGF1 ✅ The 1000th race in the history books!#ChineseGP 🇨🇳 #Race1000 pic.twitter.com/gHYHrdD91n
A Mercedes háromból három kettős győzelemnél jár idén, Bottas lett a második Sanghajban. Vettel harmadik helye kevés a Ferrarinak, a negyediket maguknak veszítették el az utasítással Verstappennel szemben, Leclerc így csak ötödik lett. Gasly hatodik pozíciójához járt az egy pluszpont. Ricciardo, Perez, Räikkönen, Albon zárta a 10 pontszerzőt.
""(A Ferrari előnye miatt) nem nagyon tudtuk, hogy mire számítsunk itt, nem ez tűnt a legegyértelműbb hétvégének, de nagyon jó érzés újra kettős győzelmet ünnepelni, a Forma-1 1000. futamán"" - nyilatkozta Hamilton a célban. Ő nyerte egyébként a 900.-at is, öt éve, Bahreinben.
A vb-t 68 ponttal Hamilton vezeti, Bottas 62, Verstappen 39, Vettel 37, Leclerc 36, Gasly 13, Räikkönen 12 pontos. Két hét múlva jön az Azerbajdzsáni Nagydíj Bakuban.

(Borítókép: Lewis Hamilton ünnepli győzelmét a futam után. Fotó: Thomas Peter / Reuters)
"
1043,sport,"2012 januárjában a UFC kétségbeesetten kereste, ki állhatna ki a pehelysúly fiatal titánja, Dustin Poirier ellen. Előbb Erik Koch, majd Ricardo Lamas esett ki a pikszisből sérülés miatt, végül roppant rövid határidővel sikerül leszerződtetni egy 19 éves hawaii srácot, Max Hollowayt. Az újonc nem is okozott csalódást, de amikor felelőtlenül beleugrott egy térdrúgásba, akkor földre került, és Poirier egy karfeszítéssel legyőzte.
A két fiatal azóta óriási utat járt be: Holloway egy szolid 3-3-as kezdés után 13 meccses győzelmi sorozatot épített fel. A legendás José Aldo kétszeri kiütését követően legutóbb Brian Ortega ellen bizonyította, hogy súlycsoporttól függetlenül ő korunk egyik legnagyobb bunyósa. Poirer pedig McGregortól elszenvedett KO-ja után egy súlycsoporttal feljebb váltott, ahol 30 éves korára beérett, agresszivitása kalkulált pusztítássá vált, és legutóbbi három meccsén olyan egykori világbajnokokat semmisített meg, mint Anthony Pettis vagy Eddie Alvarez.
És több mint hét év után a két klasszis újra találkozott.
A könnyűsúlyú (70 kilós) párosításnak a kategória szempontjából nem volt sok értelme, hiszen a bajnok Habib Nurmagomedov az őszig eltiltását tölti, az első számú kihívó Tony Ferguson pedig nem tisztázott okok (valószínűleg pszichés problémák) miatt esett ki egy időre, szóval a semmitmondó (oké, a győztesnek automatikus valódi címmeccset biztosító) „ideiglenes bajnoki cím” helyett inkább visszavágás és a szakmai kihívás motiválta a párosítást.
És a meccs azt hozta, amit vártunk tőle: egy technikás, taktikus és brutális állóharcot. A brutalitásra jellemző, hogy az agresszívabban kezdő Poirier
az első két menet alatt nem kevesebb, mint ötször ütötte le ellenfelét. 
The knee that cut Holloway!2-2 heading into round 5? What's your scorecard say? #UFC236 pic.twitter.com/t4ur17DRh1
És ha nem Hollowayről lett volna szó, akkor ennek a meccsnek legkésőbb a második menetben simán vége kellett volna legyen. Azonban a hawaii két menet után is ugyanolyan lazán jött előre, mintha most kezdődött volna a meccs, Poirier pedig kezdett lelassulni, mintha elfáradt volna az óriási ütésekben (pedig úgy tűnt, hogy tanult José Aldo hibájából, és nem törekedett görcsösen a KO-ra). Holloway szívósságára Poirer edzői is számítottak, mert állandóan dobásra biztatták harcosukat, azonban ezek a levitelek nem igazán sikerültek, sőt, egy patthelyzetből Holloway egy sor könyökütéssel még jobban megbüntette ellenfelét. De a negyedik menet végén megint fordult a kocka: az ellenfelére tapadó Holloway bekapott homlokra egy kemény térdrúgást, amitől egy jól kivehető árok nyílt a két szemöldöke között.
Hollowaynek nem elsősorban rúgás erejével volt baja, hanem a sebből a szembe ömlő vérrel. És a szünetben hiába mérsékelték a patakot, az apró hátrányt a rutinos Poirer a maga javára tudta fordítani a záró öt percben, és a – ki tudja, honnan – előkapart erőtartalékait mozgósítva egy olyan hajrát tudott levágni, ami a pontozóknál bebiztosította a győzelmét (ami végül a vártnál simább, 49-46 lett). Poirier sírt az örömtől, de Holloway sem tűnt letörtnek, hiszen pehelysúlyú címe érintetlen maradt (még ha 13 meccses veretlenségi sorozata meg is szakadt). A győztes készülhet Habib ellen, a bajnok Twitteren azonnal jelezte, hogy bár szerinte döntetlen volt a meccs, de szeptemberben kész kiállni Poirier ellen.
De akármilyen fantasztikus is volt ez a háború, a gála másik főmeccse még ezt is túlragyogta.
Az este másik főmeccse egy másik ideiglenes címért zajlott; a középsúly (84 kiló) bajnoka, az ausztrál Robert Whittaker februárban, órákkal a mexikói-amerikai Kelvin Gastelum elleni meccse előtt heves fájdalmat érzett a hasában, és kiderült, hogy sérve van, amit haladéktalanul meg kell műteni. Gastelum így csak a nézőtérről (érthetetlen módon egy bajnoki övvel a vállán emberkedve) nézte az új főmeccset, melyen az új Anderson Silvának kikiáltott Israel Adesanya magabiztosan megverte a régi Anderson Silvát. A UFC-ben 2018 elején debütáló, azóta villámgyorsan öt meccset abszolváló virtuóz nigériai-új-zélandi Adesanya és Gastelum közötti parázs szóváltásból a promóciós szervezet gyorsan profitálni akart, és már áprilisra összehozta kettejük összecsapását.
A meccs mondjuk technikai szempontból is nagyon érdekesnek ígérkezett. Egyik oldalon ugyanis ott volt a nyúlánk, hatalmas ütő- és rúgóarzenált felépítő Adesanya, másik oldalon a zömök, de villámgyors kezekkel, és elképesztően kemény állal rendelkező Gastelum; és nehezen lehetett megtippelni, az eltérő stílusok közül kié fog dominálni. A meccs elején Gastelumé, aki nem hátrált ki ellenfele támadásai elől, hanem a hosszú végtagok közé kerülve engedte el rövid kombinációit, és le is ütötte ellenfelét, aki azonban gyorsan össze tudta magát kapni.
A második menettől azonban Adesanya kezdte megtalálni a ritmust, mellyel elkezdhette anélkül lebontani Gastelumot, hogy az gyors jobb-bal kombinációival komolyan meg tudta volna büntetni, sőt, az ütőtávon belül maradó Gastelumot előbb egy hosszú egyenessel, majd
egy fordulásból eleresztett gyönyörű könyökütéssel padlóra is küldte
Spinning back elbow lands!! #UFC236 pic.twitter.com/K747b5uaMg
A dominancia a harmadik menetre is megmaradt, de Gastelum kiváló fejmunkával kerülte el azt, hogy a bekapott ütések igazán pusztító hatást érjenek el, és ő maga is rendszeresen talált; viszont képtelen volt földre vinni ellenfelét (egy sikeres dobása volt, de Adesanya magabiztosan szabadult ki alóla). A negyedik menetben azután fordult a kocka; és az amerikai rendítette meg az új-zélandit – például egy fejrúgással, amire ugyan ki számított volna -, így az utolsó öt percre 2-2-vel fordultak rá a harcosok.
Már ekkor lehetett érezni, hogy az év egyik legnagyobb meccsét láthatjuk.
Itt vált el, ki tud bajnoki tartalékokat mozgósítani, és a magas szintű MMA-rutin hiánya miatt sokat kritizált Adesanya felnőtt a feladathoz, és irtózatos verést mért Gastelumra, akit a végére már csak az motivált, hogy kihúzza a gongszóig. Az elképesztő fordulatos és kőkemény meccs változatosságát jelzi, hogy az ötödik menetben még egy kis látványos földharc-betét is előkerült, amikor az új-zélandinak előbb egy guillotine-fojtással, majd egy háromszög-fojtással is nagyon közel került ahhoz, hogy feladásra kényszerítse ellenfelét. A végén Adesanya óriási verést mért Gastelumra, aki nagyon közel került a leléptetéshez, de végül a pontozókra maradt a döntés – mondjuk a döntés nem volt túl nehéz, mert az ötödik menet totális dominanciája miatt az új-zélandi győzelméhez nem férhetett kétség.
Adesanya személyében egyébként másfél hónapon belül immár a második afrikai – sőt, nigériai - származású bajnokot avatják, március elején Kamaru Usman verte meg magabiztosan a regnáló Tyron Woodleyt. És ha a kameruni Francis Ngannou tartja jelenlegi formáját, akkor a korábban MMA-szempontból terra incognitának számító kontinens akár még idén három világbajnokot is adhat a UFC-nek.

(Borítókép: Dustin Poirier visz be egy ütést Max Holloway-nek az UFC 236 eseményen a State Farm Arénában, 2019. április 13-án. Fotó: Logan Riely / Getty Images Hungary)
"
1045,sport,"Négy mérkőzéssel indult szombat este az NBA rájátszása: a Golden State Warriors magabiztosan nyert a Los Angeles Clippers ellen (121-104), a Brooklyn Nets idegenbeli győzelemmel kezdte a Philadelphia 76ers elleni párharcot (111-102), szintén idegenben nyert az Orlando Magic a Toronto Raptors ellen (104-101), amit nagyon szoros végjátékban vert, és ugyancsak idegenben győzött a San Antonio Spurs, ami a Denver Nuggetset verte (101-96).
A négy meccs kapáshoz hoztt is két nagy rekordot. Stephen Curry a negyedik negyedben szerzett egyik hárompontosával csúcsot döntött, és már övé az NBA-rájátszásban szerzett legtöbb tripla, a 385 hárompontossal álló Ray Allent előzte, ráadásul Currynek 91 meccs kellett a csúcsdöntéshez, míg Allen 171 meccsen dobta 385 tripláját. Currynek 7 tripla kellett, hogy beérje Allent, végül nyolccal zárt, összesen 38 pontja, 15 lepattanója és 7 asszisztja volt a Clippers elleni meccsen, nagyon bepörgött.
A Nuggets legyőzésével a Spurs vezetőedzője, Gregg Popovich lett az NBA történetének legtöbb győzelmét szerző edzője, ez volt a 70 éves edző 1413. sikere az alapszakaszban és a rájátszásban együtt, Lanny Wilkenst előzte.
A Toronto Raptors a tavalyi szezon után úgy rúgta ki Dwane Casey vezetőedzőt, hogy az év edzőjének választották őt – a bűne az volt, hogy a remek alapszakasz-teljesítmény után gyorsan kiestek a rájátszásból. A helyére érkező Nick Nurse-szel a második helyen jutottak ugyan a playoffba, de megint gyötrelmes vereséggel kezdtek, úgyhogy lehet, hogy minden igyekezet ellenére sem sikerül megszakítani a rossz sorozatot.

Eredmények
"
1046,sport,"Lezuhant egy újpesti szurkoló a Vidi FC nemrég átadott stadionjának lelátójáról a szombati, 2-1-es hazai győzelmet hozó Vidi-Újpest bajnoki labdarúgó-mérkőzésen. A baleset az Újpest egyenlítése után történt, a hírt a Blikk írta meg.
Az Újpest FC hivatalos honlapja a mérkőzést követő beszámolójában reagált a történtekre.
Szeretnénk jobbulást kívánni szurkolónknak, aki sajnos átesett a kerítésen és a mentőknek kellett elszállítani, reméljük, hogy minél előbb rendbe jön majd!
A Blikk értesülései szerint a baleset Zsótér gólja után történt, amikor az egyenlítés ünneplése közben az egyik Újpest-szurkoló a kerítésen átesve a lelátó és a pálya közötti elválasztó árokba zuhant. Az árokról szóló információt az Újpest FC megkeresésünkre részben cáfolta, pontosította. A balesetet szenvedő szurkoló állapotát a helyszínen stabilizálták, majd a beteget a fehérvári kórházba szállították.
A balesettel kapcsolatos kérdéseinket elküldtük az Újpest FC-nek, a Vidi FC-nek és a mérkőzést biztosító cégnek, ha érkezik válasz, frissítjük cikkünket.

 Update: Az Újpest FC-től a következő információkat kaptuk: 

Mit lehet tudni a baleset áldozatának állapotáról?
A szurkoló állapotát a helyszínen stabilizálta a mentőszolgálat majd kórházba szállították. A legfrissebb információnk szerint agyrázkódást szenvedett, de ha minden jól alakul, akkor holnap kiengedik a kórházból. 
Hogyan történet a baleset?
Zsótér Donát egyenlítő gólja utáni percekben túl nagy lendülettel érkezett a kerítéshez a szurkoló és átzuhant rajta, kb. 2,5 méter magasról esett le. Maga a kerítés 2 méter magas, ehhez adódott még hozzá, hogy a nézőtér magasabban kezdődik, meg van emelve a pálya szintjéhez képest. Tehát összességében 2,5 méter magasról esett le a szurkoló. Nem helytálló információ, hogy árok volt a kerítés túloldalán.
A jelenlegi ismereteik szerint ki a felelős a balesetért?
Jelenleg is folyik a vizsgálat ez ügyben, így erről bővebben egyelőre nem tudunk nyilatkozni. "
1047,sport,"A magyar jégkorong szempontjából sorsdöntőnek is nevezhető Dánia-Norvégia mérkőzésen az esélytelenebb dánok 4-0-s győzelmet arattak, ami azt jelenti, hogy a magyar női válogatott az esti, Ausztria elleni mérkőzésének eredményétől függetlenül feljutott, és jövőre az A csoportos világbajnokságon indulhat.
A csapat történetében először a világ legjobbjai között állhat rajthoz jövőre. A 10 legjobb között ott vannak a kanadaiak, amerikaiak, finnek, oroszok. A svédek és a franciák búcsúztak, a helyükre lép Magyarország.
A magyar női jégkorong-válogatott nyerő helyzetbe hozta magát azzal, hogy magabiztosan, 9-0-ra győzte le Olaszországot péntek este a divízió I/A-csoportos világbajnokságon. Az a siker azonban nem jelentett azonnali feljutást.
A négy forduló után három győzelemmel és egy büntetőkkel elveszített meccsel álló magyar csapat kezére játszottak szombat délután a dánok, akik a Vasas jégcsarnokában könnyedén győzték le a norvégokat.
A dánok mindhárom harmad derekán lőttek egy gólt, miközben nem kaptak egyet sem, majd a meccs vége előtt két perccel lőtt góllal végül fölényes, 4 gólos sikert arattak.
A fél nyolctól kezdődő osztrákok elleni meccsen tehát csak az maradt a kérdés, hogy első vagy második helyen lép-e Magyarország egy osztállyal feljebb, és kit visz végül magával. Az osztrákoknak ehhez egy döntetlen is elég lett volna, a dánoknak viszont csak a rendes játékidőben kiharcolt magyar siker jelenthetett boldogságot.
A felszabadultság remek kezdéshez vezetett Ausztria ellen. Alig 21 másodperc elteltével Gasparics Fanni megszerezte a vezetést, ám az osztrákok kisvártatva négy a négy ellen egyenlítettek.
A következő harmadban nem láthatott gólt a telt házas káposztásmegyeri Vasas Jégcentrum 1944 fős közönsége - Magyarországon ennyien korábban nem voltak női jégkorong-mérkőzésen -, így a harmadik harmad döntött az aranyérem és a másik feljutó kérdéséről.
A magyar válogatott végül nem bizonyult hálátlannak a dánokkal szemben, és viszonozva a szívességet kiharcolta a továbbjutásukat eredményező győzelmet. A magyarok második, 2-1-es győzelmet jelentő gólját Németh Bernadett szerezte emberelőnyből, a végjátékban pedig hiába támadtak emberelőnyben a kapusukat is lehozva az osztrákok, nem sikerült gól szerezniük. A magyar mellett így a dán válogatott szerepelhet a 2020-as A csoportos vb-n, amelynek a magyar szövetség (MJSZ) honlapja szerint Kanada ad otthont.
Korábban:
A világbajnokság végeredménye:
(Pontazonosság esetén az egymás elleni eredmény rangsorolt.)
Pat Cortina 2008-ban a férfi jégkorong-válogatottat vezetve vívta ki a sportág hazai történetének legnagyobb sikerét - Saporróban megnyerték a másodosztályt -, most a női csapattal is törtélemet írt.

 Eredményeink: 

Ha ilyen ütemben fejlődik a csapat, a 2022-es olimpián ott lehetnek Pekingben.
Ők érték el a sikert 
(Borítókép: Az aranyérmes a magyar válogatott, a női jégkorong divízió I/A világbajnokság Magyarország - Ausztria döntőmérkőzés győztese a káposztásmegyeri Vasas Jégcentrumban 2019. április 13-án. Fotó: Koszticsák Szilárd /M TI)"
1048,sport,"Muhari Eszter aranyérmet, Büki Lili pedig bronzérmet nyert szombaton a kadet korosztályban a lengyelországi Torunban zajló vívó-világbajnokságon.
Muhari a főtáblán ukrán, görög, amerikai és orosz ellenfelét egyaránt legyőzte, majd az elődöntőben Bükivel vívott, aki előzőleg kanadai, svéd, olasz és kínai párbajtőrözőt búcsúztatott. A magyar vívók csatáját 15-10-re Muhari nyerte, így ő jutott be a döntőbe, ahol 15-14-re legyőzte az olasz Gaia Caforiót.
A magyarok korábban két érmet nyertek a lengyelországi korosztályos vb-n: Szűcs Luca a fiatalabb kadetek között győzött kardban, illetve ugyancsak első lett az idősebb, juniorok mezőnyében a Pusztai Liza, Battai Sugár Katinka, Bérczy Dorottya, Nagy Valentina összeállítású kardcsapat is."
1049,sport,"A Borussia Dortmund legyőzte a Mainz csapatát a német labdarúgó-bajnokság 29. fordulójának szombati játéknapján, ezzel az élre ugorva megelőzte a vasárnap pályára lépő Bayern Münchent. A dortmundi együttes Jadon Sancho duplázásával már az első félidő első felében kétgólos előnybe került. A vendégek a hajrában szerezték a szépítő gólt.
A Lipcse két magyar válogatott játékosából csak Gulácsi lépett pályára a Wolfsburg elleni 2-0-s győzelem alkalmával, mint az eredményből látszik a kapus kapott gól nélkül zárta a meccset.
Bundesliga, 29. forduló:
pénteken játszották:
Vasárnapi mérkőzések:


tab

"
1050,sport,"A Barcelona meglehetősen tartalékos felállásban pályára lépve csak döntetlenre volt képes a Huesca ellen. A címvédő katalánok a Manchester United elleni Bajnokok Ligája negyeddöntő visszavágójára való tekintettel lényegében a B csapatukkal álltak ki a meccsre, és szinte mindenkit pihentettek, aki a kezdőbe várható majd az angolok ellen.
Jelentős részben ennek köszönhető, hogy sereghajtó végül képes volt elcsípni a listavezetőt egy gól nélküli döntetlenre. "
1051,sport,"A Szombathelyi Haladás Labdarúgó és Sportszolgáltató Kft a fair play gondolatának, szellemiségének, egységes arculatának érdekében alkotta meg etikai kódexét. Legfontosabb célja a sportolók egészséges, testi-lelki fejlődésének elősegítése, a játékosok személyiségének formálása a sport, eszközként való felhasználásával.”
Így kezdődik a Haladás etikai kódexe, amit a klub a ma lejátszott Haladás - MTK meccs után sem vett le a honlapról.
A mérkőzés előzményei ismertek, az MTK-ban elterjedt egy fertőzés, a keret kétharmada lázzal, hasmenéssel, hányással és végtagfájdalmakkal küszködött.
Az MTK megpróbált halasztást kérni, ehhez a Haladás nem járult hozzá, a Magyar Labdarúgó Szövetség (MLSZ) pedig az ellenfél reakcióját is figyelembe véve, úgy döntött, nem engedélyezi a halasztást. Az MTK legjobb labdarúgói közül Artem Kicsak, az ukrán kapus, illetve Vass Patrik, Gera Dániel, Torghelle Sándor és Kulcsár Tamás nem is tudott a csapattal elutazni. Az MTK végül felállt, két olyan játékos is a kezdőcsapatba került, aki még soha nem kezdett az NB 1-ben.
A Haladás az esetről egészen különös kommunikációt folytatott, megpróbálkozott azzal, hogy szurkolóival csak mint „az MLSZ döntését” láttassa a mérkőzés megtartását.
Ám az országot nehéz lett volna becsapni. Ritka az a helyzet, amikor a 444.hu és a 888.hu is egy oldalon találja magát, ez ezen kivételes pillanatok közé tartozott.
A Haladás reakciója után tehát mindenütt cikkek jelentek meg. A Haladás, az MTK, de még a semleges klubok fórumait is elárasztották a kommentek, ahol jellemzően a többi klub szurkolói is negatívan ítélték meg a lépést és ki-ki vérmérséklete szerint
Meglepő módon a szombathelyi klub nem értette a szurkolói reakciókat, és egy közleményben tovább rontott a helyzetén.
Mint tisztázó bejegyzésükben írták:
érthetetlen támadások érték a Szombathelyi Haladást az MLSZ - egyébként bölcs - döntése kapcsán.”
Ebben a közleményben leírták többek között, hogy
a fővárosi kék-fehérek vezetői sportszerű módon közölték klubunkkal: tisztában vannak nehéz helyzetünkkel és a helyünkben ők sem támogatnák a szombati találkozó más időpontban való megrendezését.”
Azt írták továbbá, hogy
teljesen indifferens volt, hogy a Haladás is beleegyezik-e a meccs elhalasztásába vagy sem - ugyanis a végső szót ilyen esetekben az MLSZ mondja ki. Azaz teljesen mindegy, hogy ebben az esetben klubunknak mi lett volna az álláspontja.”
Ez az az eset, amikor a Haladás vagy nem állít igazat (azaz nem volt indifferens a véleménye), vagy önsorsrontó (hiszen, ha indifferens volt, akkor miért nem gyakoroltak egy jelképes, támogató gesztust, és senki nem gyűlölte volna meg a klubot.)
Arról is írt a Haladás, hogy az MTK által javasolt mérkőzés-időpontok zsúfolt időszakban érték volna a csapatot.
Megint nem érti az ember, hogy a kiesés ellen küzdő csapat miért nem tudott olyan választ megfogalmazni, hogy amennyiben találunk megfelelő időpontot, természetesen segítünk, de ezek az időpontok nem jók.
Majd jöttek a még vadabb fordulatok:
Csapatunk annak ellenére is játszani akar, hogy a sérült futballisták mellett eltiltott labdarúgónk is van, sőt néhány játékosunkat az MTK futballistáit is megtámadó vírus szintén ledöntötte a lábáról.”
Vagyis, a Haladás nem vette figyelembe az ellenfél kérését, de ezt még megpróbálta saját hősiességeként beállítani.
Végül nézzük meg a kegyelemdöfést. Volt ugyanis olyan sajtócikk, amelyik megemlítette, hogy az MTK 2016 februárjában egy hasonló helyzetben, az első kérésre elhalasztotta a Paks elleni bajnokiját. A szombathelyi komment erről:
„Végezetül pedig: az egyik honlapon megjelent egy eset az MTK-val kapcsán, amikor is 2016 februárjában a Paks kérésére az MTK belement a meccs elhalasztásába. Valóban, de akkor szó szerint életveszélynek lettek volna kitéve a két csapat futballistái, ugyanis az egyik paksi játékos a törökországi edzőtáborban egy szobában lakott egy afrikai légióssal, akitől a gyanú szerint életveszélyes TBC-fertőzést kapott. A klub egy dolgozójánál szintén veszélybe került - nos, a két csapat játékosainak egészsége miatt halasztottak akkor.”
Vagyis, az ellenfél sportszerűsége nem is sportszerűség volt, hanem akkor is be voltak tojva a kékek, akkor éppen egy veszélyes afrikai betegség miatt.
A legtöbb magyar sportolónak, szurkolónak, sportvezetőnek alighanem világos, hogy az a bizonyos fair play arról szól, hogy még akkor is figyelembe veszem a versenytársam problémáit, nehézségeit, szempontjait, ha azzal nekem is kellemetlenségem támad.
Nehéz sokat utazni, sűrű programban meccset játszani, de ez a sportszerű. Ennek jár a taps.
A sportszerűtlenség viszont beég a szurkolók agyába, az emberek lelkébe.
Ki emlékszik ma már arra, hogy mekkorákat védett Harald „Toni” Schumacher német kapus, de arra, hogy nemcsak letarolta a francia Battistont, aki kórházba került és a fogait vesztette, de még cinikusan is beszélt az esetről. Vagy amikor Pfaff kapus gázolta el Fazekas Lászlót. Erre emlékezünk. Sergio Ramosra is, Luis Suarez harapásaira is. vagy Luiz Adriano emlékezetes tahóságára a Sahtar Donyeck színeiben.
Vissza lehet kapaszkodni, Suarez, Ramos, Adriano sokak szemében inkább zsenik, mint sportszerűtlen bunkók, de azért ezeket a stigmákat nem könnyű lemosni.
A Haladásnál nagy baj van, a szurkolók olykor levetetnék a mezt a focistákról, az ikonikus Király Gábor is elég vegyes szezont fut.
E meccsen is csak azért játszhatott, mert az MLSZ valamiért mérsékelte a Ferencváros-Haladás bajnoki mérkőzésen kiállított kapus büntetését. Mint emlékezetes, Királynak annyiban igaza volt, hogy Karakó Ferenc bíró benézett egy méretes és Királyt megzavaró lest, amit tiszteletlen, sportszerűtlen hangnemben történő szidalmazás követett.
Király három meccses eltiltást kapott, de az ""anyázást"" ő is, edzője is cáfolta, és a fellebbezés után kettőre csökkent az eltiltás.
Valami nagyon félrement Szombathelyen, és a legfurcsább, hogy a klub ebből semmit nem ért. Pedig a Haladás és az MTK viszonya amúgy nem rossz. Illés Béla, ""a legnagyobb király"" ugyanúgy e két klub között ingázva játszotta le sikeres pályafutását, legutóbb pedig a Szombathelyről, az MTK-ba kerülő Schäfer András hozott pozitív sztorit a magyar foci egére.
Illés Béla ma is szombathelyi vezető és bár most ő is sok támadást kapott, azt érdemes megérteni, hogy a helyzete sem könnyű. Ilyenkor neki a Haladás szempontjait kell nézni, nehogy az a vád érje, hogy volt klubja érdekeit védi, más kérdés, hogy a sportszerűség lett volna vélhetően a Haladás hosszabb távú érdeke is.
Ez az eset mindenképpen nagyon kínos marad. lehet, hogy nem ezen fog múlni a Haladás bentmaradása, de azt már biztosan elérte a klub, hogy ha sikerül, azt a semleges nézők ne varázslatos hajrának, hanem valami egészen másnak éljék meg.
Maga a mérkőzés olyan is lett aztán, mint amit a bélhurutos előzmények alapján valószínűsíteni lehetett, a meccs viszonylag lassan folydogált, a tartalékosan felálló MTK jól tartotta magát, a Haladás nem szaladt át a kék-fehéreken. Végül azonban elfogyott az erő, az MTK megadta magát, és a hajrában kapott góllal veszített.
A Haladás fontos lépést tett a bentmaradás felé. Biztosan nagy az öröm, megérte.
Így állunk most. 

(Borítókép: Lencse László az MTK (balra) és Vít Benes a Haladás játékosa a labdarúgó OTP Bank Liga 17. fordulójában játszott MTK Budapest - Szombathelyi Haladás mérkőzésen, az Új Hidegkuti Nándor Stadionban 2018. december 8-án. Fotó: Czagány Balázs/MTI)
"
1052,sport,"A magyar első osztályú labdarúgó-bajnokságban a 28. fordulóra került sor szombaton. A délután kezdődő találkozók közül a Paks-Puskás Akadémia mérkőzés lefújás elleni percei kifejezetten drámaira sikerültek.
A nemrég edzőváltáson áteső Felcsút csak Kassai nagy hibájának köszönhetően őrizte meg a döntetlent.
A világ egykor legjobb játékvezetője ugyanis partjelzője intésére tévesen les miatt érvénytelenítette a hazai csapat 92. percben, 0-0-s állásnál lőtt teljesen szabályos gólját.
Így maradt a döntetlen, és a Felcsút egy ponttal közelebb araszolhatott a bennmaradáshoz. A vereség elkerülése azért volt különösen fontos a Puskásnak, mert az őt követő csapatok meccsén, a Kisvárda-DVTK rangadón döntetlen született. Ha a Felcsút kikap egy, illetve két pontra zárkózhatott volna fel rá ez a két csapat.

Ami a délután többi mérkőzését illeti, a Ferencváros fordítani tudott Kövesden, és egy fordulóval közelebb került a bajnoki címhez, a Honvéd emberhátrányban játszott döntetlent Debrecenben, a korábban biztos kiesőnek tartott Haladás tovább folytatta a nagy menekülést, és megverte a hétközi vírusfertőzéstől legyengült MTK-t. Mondhatnánk, ismét lépett egyet a csodás megmenekülés felé Horváth Ferenc csapata, ám ennek a sikernek a sportszerűség is áldozatául esett.


A kiesési rangadó drámai végkifejletet hozott a Kisvárda egy rendes játékidő után szerzett góllal mentette döntetlenre a DVTK elleni meccset, és maradt így a még bennmaradást jelentő 10. helyen, egy ponttal és helyezéssel a már kieső Diósgyőr előtt. A Várda előnye ugyanakkor 4 pontra csökkent a győzni tudó Haladással szemben.


Az esti találkozón a hazai pályán játszó Vidi FC legyőzte az Újpestet.

NB I. 28. forduló


a

"
1053,sport,"A SPAL hazai pályán meglepetésre 2–1-re legyőzte a vendég Juventust, így a bajnokságot magasan vezető torinói csapat még nem biztosította be újabb bajnoki címét.

b

A Juventus gólját a 19 éves Moise Kean szerezte, aki a szezonban már hatodik alkalommal volt eredményes, ám a második félidőben gyorsan egyenlített a SPAL. Kevin Bonifazi fejelt a kapuba szögletből, majd. negyedórával a rendes játékidő vége előtt a rutinos Sergio Floccari megszerezte a győztesnek bizonyuló gólt, amivel a SPAL 2-1-re legyőzte a Juventust.
A bajnokavatás így elmaradt, de ha a Napoli vasárnap nem nyer a Chievo otthonában, akkor csak egy nappal.
A SPAL elleni mérkőzésen Massimiliano Allegri előzetes jelzésének megfelelően több kulcsjátékosát is pihentette, így nem nevezte a meccsre többek közt Cristiano Ronaldót, Mandzukicot és Matuidit sem, míg a kezdőben helyet kapott az élete első felnőtt bajnoki meccsét játszó 17 éves védő, Paolo Gozzi is.
A szombat délután másodikként kezdődő mérkőzésén az AS Roma hazai pályán játszva 1-0-ra verte az Udinesét, ezzel egy ponttal megelőzte az utána játszó Milant a 4. helyért folyó versenyben. Egészen addig, míg Gattuso csapata az esti találkozón 1-0-ra legyőzte a BL-indulás álmáról ezzel már bizonyosan lemondani kényszerülő Laziót. 
Olasz bajnokság, eredmények:

Tabell
"
1054,sport,"Azok után, hogy az FTC-Rail Cargo Hungaria női kézilabdacsapata hazai pályán háromgólos vereséget szenvedett a Rosztov-Dontól a legjobb négybe jutásért vívott párharc első mérkőzésén, kisebb csoda kellett volna ahhoz, hogy a Fradi bejusson a Bajnokok Ligája Final Four budapesti döntőjébe.
A csodában nagyjából az első félidő 19 percéig reménykedhettek a magyar klub szurkolói. Az addig eltelt időben fej-fej mellett haladtak a csapatok, nagyobb előny nem alakult ki egyik oldalon sem. A Fradi meccsben volt, bár a Klivinyi húzta vendégek a mérkőzés 10. percében vezettek utoljára, akkor 5-4 volt javukra az állás. A 19. percben Klivinyi szép passzából  Schatzl lőtt gólt, ezzel lett 10-9 a Rosztov javára.
Aztán 13 percig nem tudott gólt lőni a Fradi.
Az első félidőből hátralevő 11 percben a Rosztov 15-9-re elhúzott, hatgólos előny építve, majd a második félidő második percében Hárfának sikerült megtörni a jeget, ezzel lett 16-10 oda. 
A hajó nyilvánvalóan elment, a Fradi pedig nem tudta megakadályozni, hogy a Rosztov lassan tovább növelje előnyét. A lélektani tízgólos előny az 51. percben jött össze a hazai csapatnak Kozsokar góljával (27-17), és a Rosztov végül 33-22-es győzelmet aratva 11 gólt vert a magyarokra.
Ezzel a Don Rosztov jutott be a BL budapesti négyes döntőjébe, az FTC pedig összesítésben 14 gólos vereséggel búzsúzott a sorozattól.
A Győr kettős győzelemmel jutott be a női kézilabda Bajnokok Ligája budapesti négyes döntőjébe. A sorozat címvédője a szombati visszavágón házigazdaként 12 gólos győzelmet aratva 33-21-re nyert a dán Odense ellen. 
Az ETO múlt vasárnap 29-28-ra nyerte meg a párharc első mérkőzését idegenben. 
A magyar csapat a szombati győzelemmel már 23 mérkőzésből álló veretlenségi sorozatnál tart a BL-ben, illetve a 12. alkalommal jutott be az elődöntőbe a legrangosabb európai kupasorozatban. 
Női Bajnokok Ligája, negyeddöntő, visszavágó: 
Győri Audi ETO KC-Odense Handbold (dán) 33-21 (18-10) 
A Győr gólszerzői: Amorim 7, Pintea 4, Oftedal, Hansen, Kristiansen, Bódi 3-3, Brattset, Mörk, Tomori, Groot 2-2, Knedliková, Görbicz 1-1 
Továbbjutott: a Győr kettős győzelemmel, 62-49-es összesítéssel 
A Győr a holland irányító, Cornelia Nycke Groot beállásával a 17 percet követően produkált egy 10-1-es sorozatot, így a szünetre 18-10-es előnnyel vonulhattak a magyarok.
A második felvonást rögvest egy 4-0-s szériával kezdte az ETO, gyorsan elejét véve a feltámadásról esetleg még szövögetett dán terveknek.
A folytatásban már nem erőltette a különbség növelését a címvédő, így végül 11 gólos külnbséggel nyert, és jutott összesítésben 14 gólos győzelemmel a május 11-én és 12-én Budapesten rendezendő négyes döntőbe.

 Eredmények, Női Bajnokok Ligája, negyeddöntő, visszavágó: 

A Ferencváros gólszerzői: Háfra 7, Kovacsics, Tóth N., Klujber, Lukács 3-3, Schatzl 2, Klivinyi 1 továbbjutott: a Rosztov-Don kettős győzelemmel, 62-48-as összesítéssel. 
A Győr gólszerzői: Amorim 7, Pintea 4, Oftedal, Hansen, Kristiansen, Bódi 3-3, Brattset, Mörk, Tomori, Groot 2-2, Knedliková, Görbicz 1-1 Továbbjutott: a Győr kettős győzelemmel, 62-49-es összesítéssel."
1055,sport,"A Tottenham Huddersfield Town elleni 4-0-s győzelmével folytatódott szombat kora délután a Premier League 34. fordulója, ezzel a Tottenham továbbra is nagy csatában lesz a bajnokság hajrájában a dobogó harmadik helyért a Chelsea-vel, amit úgy előzött be most egy ponttal, hogy a Tottenham most érte be meccsszámban a londoni riválist, ami vasárnap a Liverpool ellen játszik majd rangadót.
A hazai csapat az első félidő közepét a második végét nyomta meg meg nagyon. Elsőben Victor Wanyama és Lucas Moura 24. és 27. percben szerzett góljaival gyorsan 2-0 lett nekik, majd több veszélyes helyzet, és egy nagy, már a második félidőben lőtt kapufa után a hajrában Lucas Moura előbb duplázott, aztán a mesterhármast is elérte a hosszabbításban.
A sima sikert viszont nem minden Tottenham-szurkoló láthatta a helyszínről, aki szerette volna, a klub ugyanis szombat reggel közölte, máris többeket kitiltott az április 3-án megnyílt vadonatúj stadionjából,
amiért azok folyamatosan álltak a nézőtéren, és ezzel zavarták a mögöttük ülők kilátását.
A közleményben annyi szerepelt még, hogy örülnek neki, ha egy-egy izgalmas pillanatban felugranak a szurkolók, azt viszont nem támogatják, hogy az ülőhelyeken végig álljanak. Az kitiltás hosszát nem közölték.
A szombaton később délután játszott meccsek a kiesés elleni harc jegyében teltek, a Brighton egy hatalmas zakóval csúszott hátra a legrosszabb bennmaradó helyére, ám szerencséjére a Cardiff nem tudott élni a lélektanilag fontos pillanattal, és kikapott Burnleyben 2-0-ra. Így a Brighton mögött az életéért küzdő walesi csapat hátránya 5 pont maradt, négy körrel a bajnokság vége előtt.
A szombat délután első négy meccsén egyaránt nullára nyert a győztes, a sorozat végül a napon utolsóként rendezett Manchester United-West Ham találkozón szakadt meg. A Manchester mindkét gólját Pogba szerezte, mindkét alkalommal büntetőből találva a kapuba. A francia világbajnok egyszer a meccs elején, egyszer meg a végén értékesítette a rábízott tizenegyest, a kettő közt viszont Felipe Anderson is betalált a West Ham részéről. 
EPL 34. forduló, szombati mérkőzések:

tabella
"
1056,sport,"Négy pilóta is hoppon maradt a Kínai Nagydíj időmérőjének végén a gyors kör indításával – a két Red Bull, vagyis Max Verstappen és Pierre Gasly, illetve a két Haas, Romain Grosjean és Kevin Magnussen nem haladt át időben a célvonalon, utóbbi két pilóta mért kör nélkül zárt, és így csak az ötödik sorból indulhat majd.
A négyes közül egyértelműen Verstappen volt a legidegesebb a történtek miatt, egyből, ahogy kiderül az időmérő végén, hogy nem kezdhet még egy mért körbe, feldúlva káromkodott a rádióba, leginkább a többi pilótát okolva azért, hogy ez megtörtént. A pálya második felén ugyanis előbb Sebastian Vettel, majd két Renault is megelőzte a gyors kör indítására hangolódó hollandot.
Miután a három pilóta Verstappen elé került, a hollandnak már nem sok esélye volt arra, hogy a gázpedálra taposva megkezdhesse a mért körét, aki azon akadt ki, hogy nem várták meg, hanem elkezdték előzgetni őt. A versenymérnök Gianpiero Lambiase-zel kommunikálva azt mondta a rádióban, hogy
Akkora köcsög itt mindenki. Jönnek sorban egymás mögött, és elcseszik másnak. Próbálsz velük rendes lenni, ők meg kicsesznek veled
– méltatlankodott Verstappen, aki az időmérő után a holland Ziggo Sportnak kifejtette részletesebben, hogy arra gondolt, az időmérő végén az íratlan szabályok szerint a pilóták tartják egymás között a kigurulási sorrendet, és nem előzgetik egymást, de ez nem történt meg Kínában. A végén hozzátette, hogy szarik az egészre, ezentúl ő sem foglalkozik a többiekkel, csak megy előre.
When ""you're just trying to be nice"" and... 👀#ChineseGP 🇨🇳 #Race1000 @Max33Verstappen pic.twitter.com/mGCv0R7BUJ
Verstappen egyébként a ferraris Charles Leclerc mögött hagyott volna egy kis helyet magának, bentről azt a tanácsot kapta, hogy legalább 5 másodpercre maradjon le a monacóitól, hogy legyen helye rendesen gyorsulni, de a többiek nem várhattak vele együtt.
Vettel azzal védekezett, hogy neki sietnie kellett, hogy átérjen a célvonalon a 12 perc vége, vagyis a Q3 leintése előtt, nem mérlegelhetett, a csapat is sürgette, amikor közölték vele, hogy csak 10 másodperce van odaérni.
Verstappen végül az ötödik, a mögötte a mért körről hasonló okból lemaradó csapattársa, Pierre Gasly a hatodik rajthelyet szerezte meg a vasárnapi, magyar idő szerint 8.10-kor rajtoló futamra, ami a Forma-1 történetének 1000. versenye lesz. A Haasnál pedig egyszerűen elszámolták magukat, és nem ért el a két pilóta időben a célvonalig."
1057,sport,"
Az eddigi kreált feladványok után most itt egy újabb olyan parti, amelyik valóban lejátszódott, és amit szokás szerint Kállai Gábor nemzetközi nagymester bányászott elő.

Az orosz származású, de már Franciaországban élő világbajnok, Alexander Aljechin 1931-ben játszotta egy szimultánon valahol Szerbiában.
Sötét kilencedik lépése b6 volt. Vasic akkor még nem sejtette, hogy ez végzetes volt, mert Aljechin kiszúrta állásának gyengeségét, és azonnal lecsapott. Pontosabban a második lépése már a mattot jelentette.
Talán ez a parti is alátámasztja, hogy mekkora hatással volt a gondolkodása és a szemlélete a sportágra. Hogy világbajnok lehessen 1927-ben a kubai José Raúl Capablancát győzte le, akit szintén forradalmárnak tartottak.
Aljechin járt Magyarországon is szimultánon, a sztorit az MTK-ban dolgozó, korábbi kapitány Kállai idézte fel.
„Budapesten művészemberek voltak a partnerei. A világbajnok váratlanul megtorpant az egyik táblánál, majd a rendezvény szervezőjét megkérdezte, hogy ki az ellenfele azon a táblán. A híres humorista, Karinthy Frigyes – hangzott a válasz. Igen? Humorista? Na, akkor ezért vághatta zsebre az egyik bástyámat. És még így is legyőzte a kitűnő írót.”
Az előző részek tartalmából:
Rafinált lépés kell az azonnali matthoz
Hosszú lépés kell azonnali matthoz
Amikor egy gyalog nagyon kell a matthoz
Negyedszer azt kutattuk, hová, hová azzal a lóval
Ötödszörre is egy huszár lett a sötét végzete
Hatodszor megnéztük, milyen zseniálisat húzott Carlsen
Hetedszerre a király adta a mattot, bármennyire is hihetetlen
Nyolcadszorra az elszabadult és fékezhetetlen lovak okoznak egy csomó bajt és persze mattot.
Kilencedik alkalommal csőbe húzták a királyt.

A megfulladt király története.

Vezéráldozat e6-on, amit le kell ütni a gyaloggal, amire a futó g6-on mattol."
1058,sport,"
Az NFL és az NFL-játékosok szakszervezete (NFLPA) 2015 óta közösen teszteli a játékosok által elérhető sisakokat, és 2018-ban először már TTT, vagyis tiltott, tűrt és támogatott listát is összeraktak a tesztek eredménye után. Az egyéves türelmi időszak lejárta után viszont a 2019-es szezonban már nem lehet használni 11 típust, köztük van az a Riddell VSR-4 is, amit a hatszoros bajnok Tom Brady is visel, a Patriots irányítójának tehát új sisak után kell néznie.

Brady a hír hallatán persze nem volt feldobva, Instagramon annyit írt gondolkodó fejjel kísérve, hogy elég sok meccset nyert abban a típusban – ami igaz is, hiszen NFL-karrierje nagy részében nem nagyon vált meg az VSR-4-estől, bár pár edzőtáborban és egy-egy éles meccsen is kipróbált másfajtát, hogy aztán visszatérjen a régi klasszikushoz.
Tom Brady mellett még 31 játékosnak kell kényszerből váltania, a többi érintett a 2018-as ajánlás után megtette ezt. Lehetőségük pedig lesz bőven, ugyanis az NFL által összerakott lista szerint összesen 27 biztonságos sisak van a piacon, ezekből ráadásul 11 teljesen új modell, amiből hat egyből a top 10-be kreült a biztonsági skálán. Ezt egyébként sorban harmadik éve a VICIS Zero1 vezeti, a második helyre idén a Schutt F7 LTD, a harmadikra pedig a Riddell SpeedFlex Precision Diamond ért be.
Here’s the poster that will be shared w/ all NFL players, team medical, training, coaching & equipment staffs to help inform equipment choices. @NFLPA & @NFL appoint biomechanical engineers to test helmets. pic.twitter.com/x4Zy2Fc6fY
Az NFL felmérése szerint a legtöbb játékos, aki még nem váltott, kényelmi szempont alapján nem tette meg, ugyanis nem talált megfelelő pótlást a régóta használt, már megszokott modell helyett, ezt viszont már nem tolerálhatják tovább a játékosok fejének és agyának védelmében."
1059,sport,"Hiába volt nagy a várakozás, tragikus lett LeBron James és a Los Angeles Lakers házasságának első éve, az új igazolások nem jöttek be, és nem is jött nagy sztár James mellé, az elnök Magic Johnson lemondott, a vezetőedző Luke Waltonnal a legfinomabb értelmezés szerint is közös megegyezéssel váltak el. A nyár arról szól majd náluk, hogy valahogy rábeszéljenek egy-két szupersztárt, hogy emeljék vissza a régi magasságokba a Lakerst – ahogy rövidesen látjuk majd, már itt komoly hátrányba kerültek, hiszen több csapat ugyanezen ügyködik majd, csak épp ők a pályán mutatott teljesítménnyel győzködhetik a kiszemelteket.
Idén talán a legkisebb az esély a Warriors győzelmére az elmúlt években, de ez persze relatív, hiszen a saját dominanciájukhoz képest alacsony az esély, de még így is elég magas. Az 57-25-ös mérlegük ugyan csak eggyel kevesebb győzelmet jelent, mint amit tavaly összehoztak, de idén úgy fest, mintha két fokozatban menne a Warriors – vagy be sem indul a motor, vagy 350 km/h-val gázolnak át az ellenfélen. Arra persze nem okos dolog fogadni, hogy egy szériában négyszer is rossz napot fogjanak ki – ez kell ugye a kieséshez –, de mégsem annyira elképzelhetetlen, hogy elkapják őket, főleg, hogy adott esetben már a második fordulóban, vagyis a főcsoport-elődöntőben összefuthatnak a Houston Rocketscal, ami frissebb lesz valamivel, mint tavaly a főcsoportdöntőben.
A Warriors mögötti hármas, a Denver Nuggets, a Portland Trail Blazers és a Houston Rockets egy meccsen belül volt egymáshoz képest, tehát nüánszokon múlt, hogy ki melyik helyen megy tovább, de az eredményesség szempontjából persze egyáltalán nem mindegy, ki mikor fut össze a Warriorsszal – a nyugati második helyet megszerző Denver Nuggets például négyből csak egyszer, még a szezon legelején verte Stephen Curryékek, tehát hiába övék a jobb kiemelés, a szezon azt mutatja, kisebb esélyük van megállítani az NBA Halálcsillagját.
A Boston Celtics a szezon óriási csalódása, hiába tömték tele sztárokkal a keretet, Brad Stevens vezetőedzőnek nem sikerült rátalálnia a tökéletes receptre, ráadásul elég sok sérülés is hátráltatta, hátráltatja őket, a Bostont tehát lehúzhatjuk. A Philadelphia 76ers sem áll sokkal jobban, a keleti esélyesek ellen nem tudtak meggyőző teljesítményt nyújtani, meglepő lenne, ha ők mennének a döntőbe.
Maradt a Toronto Raptors és a szezon legjobb csapata, a Milwaukee Bucks, ami 60-22-es mérleggel zárta a szezont – közülük jöhet ki a keleti döntős, és minden arra mutat, hogy a hatodik NBA-szezonjára csúcsformába lendülő Giannis Antetokounmpo és a Milwaukee ideje jött el.
A rájátszás viszont jó eséllyel a főcsoport-elődöntőkig nem kapcsol rá, és akkor is csak abban az esetben, ha megszorul az egyik nagy esélyes. Izgalmak, pontosabban izgalmas fejlemények nélkül így sem maradtunk,
Elég sok szupersztárnak jár le ugyanis a szerződése, és a playoff kicsit arról is szól majd, hogy az adott csapatoknak sikerül-e meggyőzni mostani játékosukat a folytatásról. Állítólag a San Antonio Spursből a Toronto Raptorshoz került Kawhi Leonard legalább a döntő hatodik meccséig jutna, hogy elgondolkodjon a folytatáson, különben megy Los Angelesbe – és valószínűbb, hogy a Clippersbe, és nem a Lakersbe.
A címvédő Golden State Warriorsnál Kevin Durant, Klay Thompson és DeMarcus Cousins szerződése is véget ér a szezonnal, a legégetőbb kérdés pedig Duranté, aki már elkezdte az üzleti vállalkozásait New Yorkba költöztetni, és az All-Star-hétvégén állítólag végig arról egyeztetett Kyrie Irvinggel, hogy a New York Knicksben együtt folytatják majd. És ha már Irving – ő sem tett csodát Bostonban, bár tény, hogy remekül játszott, de a szurkolók nem zárták nagyon a szívükbe, és lehet, hogy sem ő nem maradna, sem a csapat nem marasztalná.
A Philadelphiánál is megy majd a nagy matek, Jimmy Butler a csapatot igyekszik meggyőzni, hogy van még benne tartalék, a csapat pedig Butlert, hogy végre kilépnek az örök ígéret kategóriából.
És persze az is ott lóg a levegőben, hogy mindenki, de tényleg mindenki a New Orleans Pelicanstől már korábban cserét kérő Anthony Davisnek illegeti majd magát egy csere és szerződéshosszabbítás reményében.
Az idei NBA-rájátszás első körében a következő párharcok lesznek (vastagon kiemelve a már szombaton pályára lépő csapatok)

Kelet


Nyugat
"
1060,sport,"Rettentő simán nyerte Vaszil Lomacsenko a brit Anthony Crolla elleni címmeccsét, amin a WBA és WBO öveit védte meg – a 31 éves, könnyűsúlyban kiálló ukrán a negyedik menetben győzött KO-val úgy, hogy akár már a harmadik menetben is meg lehetett volna szakítania a mérkőzést.
A 14. profi meccsén 13. győzelmét, egyben 10. kiütéses sikerét gyűjtő kétszeres olimpiai bajnok ukrán kíméletlenül kezdte a pénteki, Los Angeles-i mérkőzést, amin talán dühből is ment, hiszen csak azért vállalta el a Crolla elleni meccset, mert kötelezték erre – eredetileg az IBF könnyűsúlyú övét birtokló ghánai Richard Commey ellen bokszolt volna, ám ő a legutóbbi címmeccsén, februárban megsérült, így a WBA Crollát szervezte le Lomacsenkónak.
Az ukrán, aki két olimpiai aranya mellett három különböző súlycsoportban is szerzett vb-címet (egyet juniorként), már a harmadik menetben nagyon közel járt a győzelemhez, de azt még csak technikai leütésnek (TKD) jegyezték, amikor egy brutális sorozat végén Crolla majdnem földre is került.
Lomacsenko már ekkor ünnepelte magát, de még egy kicsit küzdenie kellett – a negyedik menetben aztán egy perc sem kellett neki ahhoz, hogy tényleg kiüsse Crollát, aki egy hatalmas erejű, a tarkóját találó ütéstől dőlt ki.
Az ukrán a győzelem ünneplése közben már a WBC övét birtokló Mikey Garciának üzent, de valószínűbb, hogy előbb a mostanra eredetileg lekötött Commey jön majd neki."
1061,sport,"A Kínai Nagydíj harmadik szabadedzésén hatalmas balesetet szenvedő Toro Rosso-pilóta Alexander Albon mellett az Alfa Romeó-s Antonio Giovinazzi sem tett meg mért kört a szombati időmérő első harmadában, így a két Williams mellett csak egy kieső helyet kellett elkerülnie a pilótáknak – ez Lance Strollnak nem sikerült, Robert Kubica és George Russell mellett ő ragadt a Q1-ben, amit a legutóbbi két edzéshez hasonlóan Valtteri Bottas nyert meg.
A folytatásban 53 futam óta először nem jutott be a Q3-ba Kimi Räikkönen, Pierre Gasly viszont a szezonban, vagyis a Red Bullhoz igazolása óta először ott lesz a top 10-ben. Összeszedte magát a hétvégén eddig szenvedő Lewis Hamilton, és megnyerte az időmérő második szakaszát – a világbajnok a gumimelegítéssel bajlódott, de a Q2-ben remek gyors kört rakott össze, és ő, illetve a csapattárs Valtteri Bottas is 5-6 tizeddel ugrott a két Ferrari elé, ráadásul a topcsapatoknak a kockáztatás is bejött, és közepes gumin is simán továbbmentek a legjobb tízbe.
A Q3 legelején Bottas visszavágott, és 7 ezreddel megelőzte Hamiltont, a két Mercedes mögött pedig Ferrari–Red Bull-sormintát képezve jött Sebastian Vettel, Max Verstappen, Charles Leclerc és Pierre Gasly.
Az utolsó pillanatokban, az utolsó mért körre indulva a Haas és a Red Bull is elszámolta magát, és nem tudták időben megkezdeni a gyors kört, így ők nem javíthattak, Bottas viszont javult, és a 7 ezredes előnyét 23 ezredre növelve megszerezte F1-pályafutása nyolcadik pole pozícióját, ezzel ő indulhat az élről az 1000. nagydíjon.
Verstappen úgy érezhette, hogy sok volt még az autójában, ugyanis nagyon dühös volt a rádióban, amiért későn indították mért körre. A pole-t megszerző Valtteri Bottas viszont érthetően boldog volt, de azért nem ragadtatta el magát, mondván nem volt hibátlan a köre, de legalább a pole-t megszerezte vele. Bottas egyébként majdnem fél másodperccel lassabb körrel nyerte az időmérőt, mint tavaly Sebastian Vettel, erre utalhatott azzal, hogy nem olyan kört ment, amilyet szeretett volna."
1062,sport,"Ahogy azt eltervezte Pat Cortina, szövetségi kapitány, semmi gondot nem jelentett a magyar női hokiválogatottnak Olaszország legyőzése a budapesti, divízió I/A-csoportos világbajnokságon. 9-0-ra nyertünk, majd utána nem csak a csapat, de a szurkolók is izgatottan figyelték a Dánia-Ausztria meccset.
Azért volt ez a találkozó fontos, mert ha Dánia nyer, akkor Magyarország a szombati zárónaptól függetlenül, története során először jut fel az A csoportos világbajnokságra, a legjobbak, Kanada, az Egyesült Államok mellé.
Dánia nem tette meg nekünk azt a szívességet, hogy nyugodtan nézzünk szombaton a vb-meccsünket:: Nem csak nagyon simán, 8-3-ra kapott ki Ausztriától, de még az az aggodalom is ott maradt a magyar szurkolókban, hogy ilyen hoki láttán lesz okunk tartani az osztrákoktól.

A vb utolsó napján szombaton, a nyitómeccsen, a szlovák-olasz meccs majd arról fog dönteni, ki marad ebben a divízióban. Utána, 16 órától következik a dán-norvég rangadó, ami sok mindent eldönthet. Ha a dánok semmilyen formában nem kapnak ki (tehát rendes játékidőben, vagy hosszabbítás után) a norvégoktól, akkor teljesen mindegy mi lesz az osztrákok ellen. Már feljutottunk, mert a norvégok elleni azonos pontszám esetén az egymás elleni meccs számít, ebben pedig jobban állunk.

Ha a norvégok legalább két pontot (hosszabbításos győzelem) szereznek, akkor elénk kerülnek, de akkor is elég nekünk az egy pont Ausztria ellen. Ha a norvégok simán verik Dániát – a pénteki meccsek láttán erre van a legnagyobb sansz –, akkor nekünk egy 60 perc utáni döntetlen is elég Ausztria ellen.
A papírforma azt mondja, hogy Norvégia simán nyer, akkor a magyar női hokiválogatottnak arra kell nagyon ügyelni, hogy rendes játékidőben ne álljon vesztésre a tavalyi vb-n a világelitről éppen csak lemaradó, végül a második helyen végző Ausztria ellen. 19.30-kor, a káposztásmegyeri Vasas Ice Center ingyenes várja a szurkolókat."
1063,sport,"5-1-re verte a Bayern Münchenben a Benficát a Bajnokok Ligájában november 27-én, a csoportmeccsen Arjen Robben kér gólt rúgott.
Azóta viszont egy percet sem játszott, és attól tart, már nem is fog.
A holland szélső folyamatosan izomproblémákkal kínlódik, az utóbbi hetekben javult, úgy nézett ki, hogy a szombati, BVB elleni bajnokira visszatérhet, de újra kidőlt a vádlijával.
Kétségeim vannak, nem tudom, hogy játszhatok-e még a Bayernben ebben a szezonban, különösen frusztrál, hogy nem tudjuk pontosan, mi a baj
- mondta a 35 éves a Skynak.
Az ebben a szezonban nála valójában azt jelenti, valaha, ugyanis a támadó decemberben bejelentette, nyáron elhagyja a német klubot. 10 évig szolgált Münchenben, ideje kitelt, de visszavonulni még nem akar.
""Előbb huzamosabb ideig szeretnék rendesen edzeni"" - felelte arra a kérdésre, hogy hol folytathatja.
Nevelőklubja, a Groningen és hollandiai sztárcsapata, a PSV már jelezte, ajtajuk nyitva áll.
A Bayern szezonjából hat bajnoki, és ha minden a terveik szerint alakul, két kupameccs van hátra, az elődöntő és a döntő. Utóbbi lehet Robben utolsó lehetősége, a finálét május 25-én rendezik, ha bejutnak, itt búcsúzhat a holland."
1064,sport,"Nagyobbnál nagyobb áldozatokat szed a LeBron James-kísérlet a Los Angeles Lakersnél: a hét közepén Magic Johnson jelentette be – anélkül, hogy erről a klubot tájékoztatta volna –, hogy lemond a Lakers elnöki pozíciójáról, majd péntek estére már azzal volt tele az NBA-rájátszásra készülő szaksajtó, hogy repül a Lakers vezetőedzője, Luke Walton is.
A 39 éves, játékosként kétszeres NBA-bajnok korábbi lakerses a 2016-os szezon eleje óta irányította a Los Angeles-i csapatot, amivel három idényéből egyben sem jutott be a rájátszásba, még úgy sem, hogy idén LeBron Jameset is megkapta – így is csak 37-45-ös mérleggel zárták az alapszakaszt.
Walton egész jó fejlődést ért el 2017-18-ban az erősen megfiatalított Lakersszel, idén viszont nem folytatódott ez a tendencia, de nehéz eldönteni, hogy Walton stratégiai hiányosságai, a sok sérülés, a LeBron James körül összerakott, a korábbi csúcsuktól már messze járó öreg játékosok, vagy pedig LeBron James szabotázsa okozta a vesztét.
Ahogy LeBron James esetében szinte mindig, valószínűleg most is ő maga választhat majd edzőt, hiszen bármelyik NBA-csapathoz kerül, ott élet-halál ura mind a játékoskeretet, mind az edzői stábot nézve.
Így nem meglepő, hogy bár hivatalosan még ki sem rúgták Waltont, máris a James környezetéből ismerős neveket kezdték emlegeti lehetséges érkezőként – felmerült korábbi clevelandi edzője, Tyronn Lue, a Philadelphia 76ersnél segédedzőként dolgozó Monty Williams és a Warriors korábbi edzője, Mark Jackson, de korábban emlegették Jason Kiddet is az esélyesek között. A felmerült nevek közül jelen állás szerint Lue a legvalószínűbb helyettes Walton posztjára."
1065,sport,"Sorban második meccsén talált be Nikolics Nemanja, az MLS-ben, vagyis az észak-amerikai futballbajnokságban szereplő Chicago Fire magyar légiósa, aki 2018 augusztusa után volt újra eredményes egymás utáni meccseken. Nikolics a Toronto után a Vancouvernek, tehát egy másik kanadai csapatnak is betalált, igaz, mindkét mérkőzésen csak döntetlent ért el a Fire, a pénteki meccs 1-1 lett.
Nikolics a helyi idő szerint péntek este rendezett mérkőzésen büntetőből volt eredményes – egy kezezés miatt megítélt tizenegyest vágott be a léc alá a 84. percben, a tökéletesen helyezett lövés ellen esélye sem volt a kanadai Maxime Crépeau-nek.
A Vancouver óriási kapushiba után szerzett egyébként vezetést, David Ousted a tizenhatos szélénél vesztett labdát az 54. percben, amiből a kanadai csapat könnyedén szerzett gólt üres kapura.
A tavalyi szezont elég gyenge szerepléssel záró Chicago hat meccs után hat ponttal áll, egy győzelem mellett ez volt a harmadik döntetlenjük, amivel a középmezőnyben tanyáznak."
1066,sport,"A két pénteki szabadedzés után a szombati harmadik is csendesen indult, sőt, úgy nézett ki, végig is megy komoly esemény nélkül, amikor az utolsó tíz percen belül a Toro Rosso thai pilótája, Alexander Albon hatalmasat bukott a célegyenes legelején.
Albon a célegyenes bejáratát vette túl nagy ívben, lecsúszott a műfűre, majd elvesztette irányítását az autó fölött, ami megpördülve, háttal csapódott a falba, miután Albon sikertelenül próbált ellenkormányozni.
A Toro Rosso háta szinte teljesen megsemmisült, később meg is erősítették, hogy a baleset miatt kihagyják az időmérőt, a lényeg viszont, hogy Albon rendben van – mintha meg sem rázta volna a baleset, a becsapódás után egyből csapata garázsa felé indult, de gyorsan jelezték neki, hogy kivizsgálják, ami egy ekkora erejű becsapódás után indokoltnak is tűnik.
Az edzésből ekkor még hat perc lett volna hátra, de a szervezők úgy döntöttek, hogy nem indítják újra a gyakorlást, hanem leintik azt. Így az Albon balesete előtt nem sokkal gyors kört futó Valtteri Bottas nyert a két Ferrari, illetve a csapattárs Lewis Hamilton előtt. A top 10-be még Nico Hülkenberg (Renault), Kimi Räikkönen (Alfa Romeo), Max Verstappen (Red Bull), Carlos Sainz (McLaren) és a két Toro Rosso fért be, így duplán bánkódhatnak Albon miatt a csapatnál, hiszen jó eredményt várhattak volna az időmérőn, ami 8-kor kezdődik magyar idő szerint – legalábbis a leintés pillanatáig futott körök alapján, hiszen pont mindenki a legvégén készült volna még egy jó mért körre.
Kínában eddig mindkét nap komoly munka folyt a garázsokban. Pénteken több csapatnál is dolgoztak a motorokon, az Alfa Romeónál például rosszul szerelték be Antonio Giovinazzi motorját, emiatt az olasz a teljes első edzést kihagyta, a Renault új kinetikusenergia-visszanyerővel érkezett Kínába, hogy javítson a motor megbízhatóságán, a Ferrari pedig ugyanezen okból az elektrinikai vezérlőt cserélte saját autóiban és a Haasokban is, hogy megelőzzön egy olyan hibát, mint amivel Charles Leclerc bukta a bahreini győzelmét a legutóbbi futamon.
Szombaton a Williamsnél volt nagy szerelés, George Russell FW42-jén cseréltek padlólemezt, hogy tovább kísérletezzenek a beállításokkal a csapathoz visszahívott legenda, Patrick Head vezetésével.
A 16-os kanyar egyébként elég gyakran szed áldozatokat a sanghaji pályán, két éve az időmérőn Antonio Giovinazzi bukott itt a Sauberrel, csak ő a másik falat kapta el."
1067,sport,"Amikor a már elég sokat bizonyító Nowitzki szabadon igazolható vált, maga Kobe Bryant kereste meg, hogy elvigye a Los Angeles Lakershez. Az erőcsatár viszont elutasította, azt mondta, hogy ő életfogytig elkötelezte magát, hiába próbálkozik.
A játékos 2007-ben a Spiegelnek azt mondta, hogy a klubtulajdonos Marc Cubannal való jó kapcsolata miatt kötelezte el magát a Dallasszal, de később már az emlékek is odaláncolták. 2011-ben a Miami Heat legyőzősével lett csapata az NBA bajnoka. „Ezután tudtam, hogy Dallasban fejezem be a karrieremet. Csak az lett volna az egyetlen ok a távozásra, ha abban az évben nem nyerjük meg a bajnokságot.”
Mindezért elég komoly áldozatokat is hozott, abba is belement, hogy 25 millióról 5 millió dollárra csökkentsék a fizetését, hogy a klub tudja tartani a fizetési sapkát, miközben nagy neveket is igazolt.
Nowitzki sportcsaládból származott, tudhatta, hogy mi az elhivatottság, de karrierjének talán legmeghatározóbb mozzanata az volt, amikor Holger Geschwindnerrel találkozott. Az edző hamar felmérte a 15 éves játékos tehetségét, és felajánlotta neki, hogy külön tréningeket tart neki. A dobásokat és a passzokat gyakoroltatta vele, sokkal fontosabbnak tartotta a technikai képzettséget, mint a fizikumot vagy a taktikát. Geschwindner ugyanakkor arra is ügyelt, hogy Nowitzki ne csak egy sportoló, hanem kiforrott, sokoldalú személyiség legyen, ezért arra biztatta játékosát, hogy tanuljon zenét is, és olvasson szépirodalmat.
Tizenhat évesen már a Bundesliga másodosztályában játszott a DJK Würzburg kosarasaként, de első szezonjában még nem volt átütő. Három év alatt viszont sokat lépett előre, már 28,2 pontot átlagolt meccsenként. Németországban az év kosarasának is megválasztották, de nemzetközi karrierjét egy gálameccs indította be 1998-ban, amikor olyan NBA-sztárok ellen játszhatott, mint Charles Barkley vagy Scottie Pippen. Barkley-t meggyőzte.
Ez a fiú egy zseni, ha az NBA-be akar jönni, felhívhat
– mondta.
Az útja persze nem így vezetett az amerikai kosárligába, az 1998-as draftra ment Nowitzki, ahol kilencedik pickként a Milwaukee vitte el, ami gyorsan el is cserélte a Dallasszal a játékjogát. Így lett az NBA negyedik német kosárlabdázója egy az 1990-es években pocsékul szereplő csapatnál.
Amikor Dallasba érkezett, egy játékos volt a sok közül, nem fogadták túl lelkesen, nem sokat vártak a német sráctól. Az első évében rendszeresen kifütyülték szurkolók, és nem is kapott sok játékpercet „Dirk olyan keveset izzad a meccsek alatt, hogy még zuhanyoznia sem kell"" – írták róla akkor egy dallasi újságban. Ő is elismerte, hogy a Bundesliga 2-ből túl nagy ugrás volt az NBA.
A következő évben már jobban ment neki, csapattársa, a szintén elég sok szezont lehúzó Steve Nash segített neki felvenni a ritmust és megszokni az amerikai életstílust. A pályán is jól teljesített, 8,2-ről 17,5-re javította a pontátlagát. Hogy komplex játékos, azt az is bizonyította, hogy az All Star-gálán a hárompontosdobó versenyre is meghívták. Ezzel ő lett a legmagasabb játékos, akit a tripladobásra hívtak. Nowitzki hamar az NBA unikornisa lett. Magas, de védekezésben, labdafelhozatalban és távoli dobásokban is hatékony játékosok közé került. A következő szezontól már megkerülhetetlen játékos volt, a csapat mind a 82 meccsén kezdett.
Évről évre fejlődött, a 2002/03-as szezonban már 25,1 volt a pontátlaga, és továbbra is elég jól lepattanózott, közben a Dallas is egyre erősebbé vált. 2006-ban már a döntőig is eljutottak, de akkor a Miami Heat nyerte a párharcot. A következő éve nem volt ilyen erős a csapatnak, Nowitzki viszont pazar formát mutatott, a liga MVP-jének, legértékesebb játékosává választották. A következő három évben nem volt nagyon sikeres a Dallas a rájátszásban, 2011-ben azonban újra eljutott a döntőig, ahol megint a Miami volt az ellenfele, amit LeBron James vezetett. A Miami 2-1-re vezetett, a negyedik meccsen Nowitzki úgy szerezte a győztes kosarat, hogy 38 fokos láza volt. Az egyenlítés után már nem hibázott a Mavericks, behúzta a következő két meccset, és története során először és utoljára megnyerte az NBA-t. 

Ekkor különös párhuzamot vontak az amerikai médiában: Barack Obamához hasonlították a német játékost. Obama lett az első fekete elnök, míg Nowitzki a fekete kosarasok által meghatározott bajnokságban tudott a győztes csapat vezéregyénisége lenni.

Nowitzki nem nagyon szerette ezt az összehasonlítást, már csak azért sem, mert hiába az NBA sztárkultusza, nem nagyon szeret a középpontban maradni, félénkségét elég nehezen vetkőzi le.
A bajnoki cím után romlani kezdett Nowitzki teljesítménye, de még mindig a Dallas egyik legmegbízhatóbb játékosa volt, a két évtized alatt megszerzett rutinjával még mindig volt egy-egy olyan megmozdulása, amit miatt felkapták a szurkolók a fejüket.
Karrierje végén új becenevet is kapott, néhányan a Nagy Múmiának kezdték el hívni. Az évek és az összeszedett sérülések azért nem múltak el nyomtalanul, a merevvé vált mozgása miatt aggatta rá a múmia nevet korábbi csapattársa, jelenlegi másodedző Darrell Armstrong. Valószínűleg Nowitzki is követi az útját, a Dallasszal összenőtt, végtelenül lojális németnek elég nagy a tekintélye, már eddig is ő volt a nyugodt erő a csapatban.

 „Szeretem segíteni a többieket. Ez volt a vezérlőelvem a Mavericks kapitányaként. 

Nem az vagyok, aki zenét kapcsol az öltözőben, vagy hosszú beszédeket tart. Játszhatják mások a bohócot. De én mindig mindenki számára megközelíthető vagyok.
Még most sem játszom a nagyembert, és próbálok átformálni játékosokat. Ki tudja, hogy igazam van-e?""– nyilatkozta korábban a Spiegelnek. 
Nowitzkinek az is megadatott, hogy egy olyan játékossal játszhatott együtt utolsó évében, aki legalább olyan meghatározó lehet, az NBA-ben, mint amilyen ő volt. A 19 éves, szlovén Luka Dončićot a szárnyai alá is vette, folyamatosan tanította, hogyan kezelje a helyzetét, hogyan szokja meg az NBA légkörét. A dallasiak nyilván abban bíznak, hogy Dončić is lehúz vagy két évtizedet náluk, de alighanem azoknak van igazuk, akik azt mondják, akkora üzlet már az NBA, hogy Nowitzki volt az utolsó, aki 21 évig játszott ugyanannál a klubnál. Nem sok hiányzott ahhoz, hogy játékosként beérje a mezszámát, a 41-et. Júniusban tölti be ezt az életkort."
1068,sport,"
A bronzéremért küzdhet vasárnap a Sopron Basket, miután hazai pályán 81-59-re kikapott a női kosárlabda Euroliga négyes döntőjének második elődöntőjében a címvédő Jekatyerinburgtól.

A tavalyi döntő újrajátszásán a magyar csapat remekül kezdett, Turner Yvonne-nak köszönhetően kilenc ponttal elhúzott. Az orosz csapat ezután magához tért, majd a hajrában a fordítás is összejött: a nagyszünetben 39-42 volt az állás a Jekatyerinburg javára. 
A szünet nem tett jót a magyar csapatnak, a címvédő 46-60-ra elhúzott, az utolsó negyedben pedig hiába próbálkozott a magyar bajnok, végül sima vereséget szenvedett az orosz ellenfelétől. A Sopron legjobbja a 15 pontos Turner lett.
Vasárnap a cseh USK Praha elleni bronzmérkőzés 17.30-kor, míg a Jekatyerinburg-Dinamo Kurszk orosz döntő 20.30-kor kezdődik."
1069,sport,"Kleinheisler László a hatodik mérkőzésén megszerezte első gólját az NK Osijekben. A horvát élvonalbeli csapat 2–0-ra győzte le a Rudest a bajnokság 29. fordulójában. 
A magyar középpályás a 11. percben talált be, az ő góljával vezetett a csapat. Az első félidő vége előtt a Vidi korábbi támadója, Mirko Maric is betalált, beállítva ezzel a 2-0-s végeredményt.
Az NK Osijek jelenleg harmadik a bajnokságban 50 ponttal, hat pont az előnye az egy mérkőzéssel kevesebbet játszó Lokomotiva Zagreb előtt, és hárommal van lemaradva a Rijeka mögött. A bajnokságot a Dinamo Zagreb vezeti 73 ponttal."
1070,sport,"Katinka ezüstérmet nyert a Nordic Swim Tour nevű sorozat harmadik állomásának nyitónapján pénteken.
A háromszoros olimpiai bajnok 1:57.18 perccel 200 méter gyorson végzett másodikként nagy riválisa, a svéd Sarah Sjöström mögött (1:55.39). A magyar úszó 50 méter háton (29.57 mp) nyolcadik lett, 1500 méter gyorson pedig a hetedik időt úszta (16:55.41)."
1071,sport,"A magyar női jégkorong-válogatott magabiztosan győzte le Olaszországot 9-0-ra a divízió I/A- csoportos világbajnokságon. A négy forduló után három győzelemmel és egy büntetőkkel elveszített meccsel álló magyar csapat így karnyújtásnyira került a csoportgyőzelemtől és az A csoportba való feljutástól. 
Remekül kezdte a mérkőzést a magyar csapat, az olaszoknak esélyük sem volt az első harmadban. Gasparics Fanni duplázott – mindkét gólját emberelőnyben szerezte –, illetve Dabasi Réka is betalált, így 3-0-s előnnyel mehettek pihenni a csapatok.
A második harmad sem sikerült jobban az olaszoknak. Averi Nooren már az első percben megszerezte a magyar csapat negyedik gólját, két perccel később pedig ismét betalált. A mérkőzés ekkor végleg eldőlt, de nem állt le a magyar csapat: egy remek akcióból Rónai Alexandra, majd Horváth Tifani is eredményes volt.
40 perc alatt 30 kapura lövésből hét gólt szerzett a magyar válogatott, míg az olaszok mérlege 0/11 volt.
A harmadik játékrész már csak formalitás volt. A magyar válogatott már nem erőltette a játékot, de Kreisz Emma és Rónai így is betalált a teljesen tehetetlen olaszoknak, beállítva a 9-0-s végeredményt.
A dánok nem tették meg azt a szívességet, hogy legyőzzék Ausztriát, és nagyon sima, 8-3-as vereséget szenvedtek. Így aztán két forgatókönyv alakult ki a továbbjutásunkra. Vagy Dánia szombaton, 17 órától legyőzi Norvégiát és akkor teljesen mindegy mi lesz a magyar-osztrák, vagy pedig Ausztria ellen nem kaphatunk ki, akár hosszabbításban sem. De ezt elemezni fogjuk még. A lényeg, szombaton 19:30-tól Magyarország-Ausztria az A csoportért."
1072,sport,"57 kilós Barka Emese lett a magyar birkózósport első női Európa-bajnoka. A csepeli versenyző a döntőben 4-2-re győzte le az ukrán Tetjana Kitet, így a 2007-es, a 2013-as, a 2017-es és a tavalyi bronzérem után ezúttal aranyat nyert. 
Barka Emese a magyar csapat harmadik dobogós helyezését gyűjtötte be a román fővárosban. Szerdán a szabadfogásúak 92 kilogrammos kategóriájában Veréb István, csütörtökön a nehézsúlyú Németh Zsanett harmadik lett.
A 62 kilós Sastin Marianna bronzérmet nyert, a svéd Moa Lena Maria Nygrent győzte le."
1073,sport,"A Ferrari-motor rossz installációja miatt hagyta ki az első szabadedzést Antonio Giovinazzi Kínában, árulta el Frederic Vasseur, az Alfa Romeo csapatfőnöke. Az olasz pilóta viszont legalább annak örülhet, hogy a hiba miatt nem sérült meg az erőforrása.
Giovinazzi az FP1-en egy installációs kört tett csak meg, mielőtt kiállt a garázsba. A rossz installáció miatt az egész motort ki kellett szerelni az autóból, majd újra vissza kellett építeni, ami olyan sok időt vett igénybe, hogy a pilóta már csak a második edzésen vehetett részt.
Az FP2-n az olasz pilóta megpróbálta ledolgozni a lemaradását, 40 kört töltött a pályán, de így sem lehet elégedett, egy másodperces lemaradása volt a csapattárs, Kimi Räikkönen mögött.
A Kínai Nagydíj harmadik szabadedzése magyar idő szerint szombaton reggel 5 órakor, az időmérő 8 órakor, a futam pedig vasárnap 8.10-kor kezdődik."
1074,sport,"Massimiliano Allegri nem kockáztatja Cristiano Ronaldo testi épségét, így a Juventus klasszisa nem fog játszani a SPAL elleni idegenbeli Serie A mérkőzésen. A torinói csapat már a hétvégén bajnok lehet.
Ronaldo még a portugálok Szerbia elleni Eb-selejtezőjén szenvedett kisebb húzódást, az ötszörös aranylabdást le is kellett cserélni a mérkőzésen. Ezt követően három olasz bajnokit volt kénytelen kihagyni, de az Ajax ellen már ismét kezdett a Bajnokok Ligája-negyeddöntő első mérkőzésén, és megszerezte pályafutása 125. BL-gólját.
A mérkőzés visszavágója jövő héten lesz, Allegri szerint pedig semmi értelme kockáztatnia a portugál egészségét, és Ronaldón kívül több sztár is pihenőt kaphat. A Juventus ugyanis 20 ponttal vezet a második Napoli előtt az olasz bajnokságban hét fordulóval a szezon vége előtt, egyetlen pont kell ahhoz, hogy sorozatban nyolcadszor is bajnok legyen a Serie A-ban. "
1075,sport,"Radoki János rendesen kiosztotta a magyar bajnokságot, illetve a magyar utánpótlásnevelést abban az interjúban, ami a Csakfocin jelent meg pénteken a Felcsúton alig 13 meccset töltő edzővel.
A korábban a német futballban tevékenykedő edző menesztése az eredmények ismeretében indokolható volt. Csapata alsóbb osztályú ellenféllel szemben esett ki a Magyar Kupából, a bajnokságban pedig veszített pontelőnyéből a kiesőhelyen állókhoz képest. Ráadásul utolsó két bajnokiján a tabella utolsó két helyén álló Haladás és Kisvárda ellen is kikaptak, utóbbi Felcsúton gurított a Puskásnak egy négyest.
Ugyanakkor az is igaz, hogy Radoki már korábban is kiakadt a magyar utánpótlásképzés Felcsúton tapasztalt hiányosságaitól, amikor még fel sem merült, hogy ilyen gyorsan kirúghatják. Nem lehet tehát kizárólag csak az esetleges sértettségre fogni az edző helyenként meglepően éles, vagy éppen lesajnáló megállapításait, persze ettől még ez is szerepet játszhatott a dologban.
Az interjú alapján Radoki arra jutott a Felcsúton töltött rövidke időben, hogy a magyar futball az infrastrukturális és az anyagi lehetőségek terén rendben van, minden másban viszont nagyon nincs. (Róla pedig az derült ki, hogy ő is képes merész párhuzamokat vonni, ha magyarázni kell az eredményeket.) 
Radoki emlékezetesebb megállapításai a magyar bajnokságról és Felcsútról:
""Tetszett az infrastruktúra, az edzőpályák minősége, a konditermek. Úgy gondoltam, hogy ha minden rendelkezésre áll, akkor tudok miből építkezni.""
""Példaként mondhatom, Pep Guardiolát, aki szintén nem tudta három hónap alatt megvalósítani, amit elképzelt. Hiába rendelkezett a Barcelona nagy költségvetéssel, eleinte neki sem jöttek az eredmények. Türelemre és időre volt szüksége, ami sajnos Felcsúton hiányzott.""
Kérésemnek megfelelően kaptam egy belső védőt Kamen Hadzsiev személyében. Egy csatár is meg volt ígérve, de őt azóta sem láttam. 

""A bajnokság színvonala nem olyan magas. Ha a Ferencvárosra és a Vidire ránézünk, messze kiemelkednek a bajnokságból, azonban kérdem én: magyar vagy külföldi csapatról beszélünk?""

Az edző néhány fontosabb meglátása utánpótlásnevelésről és fiatalokról:
""Sajnos a sok légiós miatt a fiatal, feltörekvő magyar játékosok nem kapnak lehetőséget, ezáltal nem tudnak tovább fejlődni. Valóban sok pénz van a magyar fociban, de az csak egy dolog.""
Ha elmondtam nekik, hogy egy adott játékrendszerben hogyan kell helyezkedni, azt nem értették.
Sajnos megint ott vagyunk, hogy az utánpótlásedzők nem mondták meg annak idején, mit és hogyan kell csinálni."" 
Radoki azt a történetet is elmesélte, hogy egyszer az egyik rutinos játékosa odament hozzá és azt mondta neki, hogy csodálkozik a kemény és hajtós edzései miatt, mert ilyet még Magyarországon nem tapasztalt. A játékos arról tájékoztatta, hogy Magyarországon általában a hétfő az szabadnap, kedden kezdik el a felkészülést a hétvégére, szerdán egy kicsit keményebbek az edzések, a csütörtök a regenerációé – egyfajta „wellness-nap”, pénteken a kapura lövéseket és a pontrúgásokat gyakrolják, szombaton pedig jön a mérkőzés. Radoki ekkor megkérdezte játékosát, mégis hogyan akartak így jobbak lenni, edzettség nélkül.
""A fiatal játékosok így nőttek fel, ezt kapták az utánpótlásban. Olyan nagy a lemaradásunk más ország futballkultúrájával szemben, hogy ezt nem lehet behozni.
A magyar játékosok 22-23 évesen nincsenek rákényszerítve a kőkemény munkára. Megkapják a nagy pénzt a kevesebb munkáért és úgy vannak vele, miért mennének ki külföldre, ha kevesebb munkáért megkapják a nagyobb fizetést?
A német másodosztályban nem keresnek annyit, mint itt Magyarországon, azonban azt ne feledjük, ott a játék sokkal nehezebb!""
A válogatott ki akar jutni a 2020-as Európa-bajnokságra, ami szerinte összejöhet. Meggyőződése, hogy a Fradi vagy a Vidi a német másodosztályban is helytállna, szerinte a többiek a harmadik vonalban az első tízben benne lennének.
Radoki mindentől függetlenül kijelentette, hogy ""Nagyon szerettem a magyar focit, és a Puskás Akadémiáról is csak jót tudok mondani.""
A teljes interjú a Csakfocin."
1076,sport,"Szerdától vásárolhatók meg a belépők a magyar válogatott Azerbajdzsán elleni Európa-bajnoki selejtezőjére, amely június 8-án lesz Bakuban.
A hivatalos belépőjegyre átváltható – névre szóló – utalványokat szerdán 8 órától lehet megvásárolni interneten a meccsjegy.mlsz.hu oldalon, valamint a Ticket Express (TEX) Bálnában és országszerte a TEX több mint 350 partnerirodájában.
A jegyek egységesen 500 forintba kerülnek
– írja közleményében a Magyar Labdarúgó Szövetség. Az utalványok szurkolói kártya nélkül is megvásárolhatók, a beváltásukra személyazonosság igazolását követően lesz lehetőség az azeri fővárosban a mérkőzés napján.
Marco Rossi szövetségi kapitány együttese a következő körben előbb Bakuban, majd június 11-én Wales ellen lép pályára a Groupama Arénában. A magyar válogatott a szlovákoktól elszenvedett 2-0-s vereség után hazai pályán 2-1-re nyert a világbajnoki ezüstérmes horvát csapat ellen, így három ponttal az E csoport harmadik helyén áll.  "
1077,sport,"A csütörtöki edzésen összebalhézott Kingsley Coman és Robert Lewandowski, de a Bayern Münchent edző Niko Kovac szerint lezárták az ügyet.

A Bild még csütörtökön értesült róla, hogy a 22 éves francia és a 30 éves lengyel támadó 
egymásnak ment az edzőpályán
, és csak amiatt nem került sor komolyabb ütésváltásra a felek között, mert csapattársaik közbeavatkoztak.

A német bajnoki első Bayern pénteki sajtótájékoztatóján a horvát tréner megerősítette: volt nézeteltérés a felek között.  
""edzés után mindkettejükkel elbeszélgettem, ők pedig elnézést kértek. Nem szabtunk ki büntetést, lezártuk a témát""
- kommentálta a történteket Kovac.
A müncheniek múlt szombaton 5-0-ra verték az addig első helyen álló Borussia Dortmundot, így hat fordulóval a Bundesliga vége előtt egypont előnnyel átvették a vezetést tabellán.
A Bayern vasárnap a Düsseldorf vendége lesz. (MTI/Index)"
1078,sport,"Az atleticós Diego Costát csütörtökön tiltotta el a spanyol futball-liga 8 meccsre, mert a Barcelona elleni, szombati bajnokin piros lapot kapott:
A játékos és klubja azzal védekezett, hogy Gil Manzano játékvezető félreértette őt, ugyanis ő a saját anyját szidta, és nem a bíróét. A spanyolban e bizonyos mondat - puta madre - előtt egy hang lehet a különbség az enyém és a tiéd között, így ez elméletileg tényleg megtörténhetett.
Ezen a ponton két állítás ment egymásnak, a fegyelmi bizottság ezért bizonyítékul a bíró headsetjét hívta segítségül, amivel a partjelzőivel és a videóbíróval tartja a kapcsolatot, és amellyel rögzítettek mindent, amit ő a meccsen mondott. A bizonyítás nem volt nehéz, ugyanis Diego Costa olyan közel hajolt a bíró arcához, hogy az ő szavai is simán behallatszottak.
A visszahallgatottak pedig a bírónak adtak igazat
- áll a Gazzetta.it pénteki cikkében.
Az Atletico ugyan fellebbezett a 8 meccs ellen, de ezen a ponton elég kevés esélyük van csökkentetni az eltiltást. Ha marad a 8 bajnoki, a brazil születésű támadó még a következő szezon első bajnoki mérkőzésén sem játszhat."
1079,sport,"Fürjes Balázs, kiemelt budapesti fejlesztésekért és nemzetközi sportpályázatokért felelős kormánybiztos a Sport TV Mai helyzet című műsorában elmondta, az új Puskás-stadionban pont ugyanott lesz a kezdőkőr, mint a régi Népstadionban volt. Hivatalos az is, hol lesz pontosan a 2022-es férfi kézilabda-Eb-re épülő több mint 20 ezer főt befogadó fedett aréna.
A 2020-as futball-Eb-n négy mérkőzésnek ad majd otthont a Puskás-stadion. Jól halad az építkezés, a magyar labdarúgás napjára, 2019. november 25-re kell elkészülnie a létesítménynek a szerződés szerint. Fürjes elmondta, időarányosan jól állnak, már túl vannak a munkálatok felén. Megvan rá a szándék, hogy tíz nappal korábban, már november 15-én fel tudják avatni egy válogatott mérkőzéssel, ezen dolgoznak.
Az volt a kiindulópontunk, hogy egy vadonatúj aréna épüljön, de az vigye tovább, idézze fel, tartsa életben a Népstadiont. Teljesen ugyanazon a helyen van, pont ugyanabban a lábnyomban helyezkedik el, olyannyira, hogy az új Puskás-stadion kezdőköre teljes egészében a régi Népstadion kezdőköre, és a középkezdéshez pont ugyanoda teszik majd le a csapatok a labdát, ahova lerakták a Népstadionban
– nyilatkozta Fürjes.
A 2022-es férfi kézilabda-Eb-re épül Budapesten egy legalább 20 ezres fedett aréna is. Az európai szövetség követelménye, hogy a világverseny elődöntőit és döntőjét minimum 20 ezer néző befogadására alkalmas csarnokban kell rendezni.
„Kijelölte a kormány ennek a helyszínét, ez az Üllői út mellett lesz kifelé, még a Groupama Aréna után, a népligeti buszpályaudvar mögött. Ez a végleges helyszín, ez már eldőlt - erősítette meg a kormánybiztos a korábbról már sejtett helyet."
1080,sport,"A Kínai GP pénteki szabadedzései elég egyhangúan teltek, legalábbis a pályán, a boxban viszont volt esemény. A Toro Rosso-újonc Alex Albont és a ferraris Vettelt is mérlegelésre szólították, ám mindketten túlfutottak már a boxutca elején elhelyezett mérőrámpán, így vissza kellett őket tolni.
Akadt egy kis kavarodás, a két kocsi egymás mellett vesztegelt, Albont vitték előbb a mérleghez, Vettel fékeit szerelői kezdték hűteni, amikor a német a kocsijából észrevette, hogy erősen füstöl az STR (Scuderia Toro Rosso) bal első kereke.
""Segítsetek nekik, a Toro Rossónak segítsetek""
- szólt Vettel a szerelőinek, és közben kézzel-lábbal mutogatott jobbra.
Albon első fékje lángra is kapott, de a riasztásnak hála időben odaértek a ferrarisok, és simán megelőzték a nagyobb tüzet.
Dovevo mostrarvelo: questo ragazzo è speciale. Si sbraccia, apre la radio e chiede che i meccanici levino i ventilatori dalla sua macchina perché dagli specchi nota che una TR (che hai i box lontani) ha i freni che fumano in maniera eccessiva #ChineseGP #F1 #SkyMotori #Race1000 pic.twitter.com/qxA57maJ6m
Felvetődhet a kérdés, hogy hol voltak az STR-szerelők: valószínűleg úton, az ő garázsuk ugyanis a boxutca eleje felé van, onnan kellett kiérniük a mérleghez. A Ferrari garázsa a pályáról a boxba betérve a második, Vettel szerelői így közel voltak.
A boxhelyeket az előző évi konstruktőr-vb sorrendjében osztják ki. A világbajnoké az első garázs, a vb-utolsóé van a legközelebb a boxkijárathoz, ott most a Williams lakik.
Vettel egyébként a Toro Rossónál szerezte első futamgyőzelmét, bár nyilván segített volna bárkinek, aki bajba kerül."
1081,sport,"Több csapat is komolyabb fejlesztéssel érkezett a Kínai Nagydíjra Sanghajba, a Mercedes és a Red Bull is átszabta kicsit az első szárnyait, emellett a Mercedes az oldalsó légbeömlők előtti terelőkön is sokat változtatott.
Csakhogy a Mercedes hiába dolgozott az új első szárnyakon, az FIA, vagyis a Nemzetközi Automobil Szövetség szabálytalannak találta a záróelem kialakítását, a szabályok szerint ugyanis annak a szárny teljes hosszában fednie kell az oldalsó részt, a Mercedesnél viszont láthatóan, tehát nem egy-két milliméteres hosszban kilóg az utolsó légterelő eleme.
A Mercedes ezzel a megoldással a levegő keréken kívülre terelésén akart segíteni, ám a két pénteki edzés után – amiken még a szabálytan szárnyakat használták – szombatra módosítaniuk kell majd.
A szezonban nem ők az elsők, akik szabálytalan irányba mentek el a fejlesztéssel, a Williamsnél a barcelonai tesztek és az ausztrál idénynyitó között kellett komolyabb átalakítást végezni az FW42-n, majd ők, illetve a Red Bull is a most végleg szabálytalannak minősített, a Mercedes által is felfedezett kialakításra tértek át, amin módosítaniuk kell az FIA iránymutatása alapján.
via Auto Motor und Sport"
1082,sport,"Az MTK hiába kérte, hogy halasszák el a szombat 17 órára kiírt Haladás elleni NB I.-es meccsét, a kiesés elől menekülő szombathelyiek ebbe nem mentek bele. Az MLSZ-nek így nem volt más választása, nem járult hozzá a halasztáshoz.
Az MTK-nál bélhuruttal járó vírusos fertőzés tizedeli a csapatot, amiért szerették volna később lejátszani a meccset. Az MLSZ a következő határozatot hozta:
A versenyigazgatóság – figyelembe véve az ellenfél hozzájárulásának hiányát – nem adott helyt a budapesti klub kérésének. A bajnokság programja változatlan marad. A csapatok, a szurkolók és a szövetség érdeke, hogy a nevezéskor vállalt egységes feltételeket minden klub teljesítse. A jelen helyzetben ez a szempont különösen hangsúlyos. A bajnokság ezen időszaka minden csapat számára rendkívül fontos időszak: az utolsó harmadban dől el a bajnoki cím, a nemzetközi kupaindulás és a kiesés kérdése. Ezért egy-egy mérkőzés előre kitűzött időpontjának esetleges megváltozása lényegesen összetettebb hatást gyakorolhat a többi csapatra és a bajnokság egészére. Végezetül döntő érv volt az is, hogy a telített versenynaptárban nincs lehetőség rá, hogy egyéb mérkőzésekre gyakorolt hatás nélkül pótolni lehessen az elmaradó találkozót."
1083,sport,"Egy-egy szabadedzést vitt a Ferrari és a Mercedes is a Forma-1 történetének 1000. nagydíja, a Kínai GP péntekjén, az elsőt Sebastian Vettel nyerte Lewis Hamilton előtt 207 ezreddel, a második szorosabb lett, azon Valtteri Bottas 27 ezreddel volt gyorsabb Vettelnél.
A viszonylag ritkán használt sanghaji pálya a hétvége során rendszeresen sokat javul egyik etapról a másikra, ez most sem volt másként, a második edzésen már 6 tizeddel gyorsabb volt Bottas, mint Vettel az elsőn. Közel van hozzájuk a Red Bull, legalábbis Max Verstappen is, a holland az első edzésen 4, a másodikon 2 tizedre volt a leggyorsabbtól.
Az eredmény mellett leginkább azt lehet kiemelni a két, pár megpördülést leszámítva viszonylag lapos edzésről, hogy több csapat is már a második futam után nekiállt a motorelem-cseréknek:
Az első edzés után büntetést is osztottak, Pierre Gasly hajtott túl gyorsan a boxutcában, 88 km/h-val mérték be 80 km/h helyett, ezért 800 eurót kell fizetnie a Red Bull Racingnek.

Első szabadedzés


Második szabadedzés
"
1084,sport,"
A Chelsea az Európa Liga negyeddöntőjében nehezen nyert a Slavia Praha otthonában. A győztes gól a 86. percben született, Marcos Alonso fejelte. Különösen nagy fölényben sem volt az angol csapat, a prágaiak egyenrangú ellenfelek voltak.

A tudásbeli különbség leginkább egy-egy technikai megoldásban jött ki. Ilyen volt Eden Hazard megmozdulása, a csehek képtelenek voltak tartani a belga középpályást.
Az egyik megindulásánál egy csellel két Slavia-játékost csapott be. De nagyon, ez jól látható volt a csehek arcán is, akik tanácstalanul keresték, hol is van a labda. (A videón 1:56-nál indul a cselsorozat.)
Hazard könnyen lehet, hogy a nyáron klubot vált, a Real Madrid kitartóan érdeklődik iránta. Ezzel a teljesítménnyel még inkább meggyőzte Zidane-t, hogy szükség van rá, ami kevésbé jön jól a spanyoloknak, hogy az amúgy sem alacsony vételárát még tovább növelhette. Legutóbb hétfőn ment nagyot, folyamatosan csúcsközelben teljesít.
A Transfermarkt.de 150 millióra becsüli az árát, de a piacot látva az már 180-200 millió euró körül lehet. Mbappé volt 180 millió szűk két éve, Neymar 222 millió euró, a belgát reálisan a kettő közé lehet becsülni."
1085,sport,"
Engedély nélkül bontották le a Margitszigeten álló, régi UTE-teniszstadiont – tudta meg a 24.hu. Az V. kerületi kormányhivatal ezért bírságot szabott ki a Nemzeti Sportközpontra. Ugyanakkor a bontás tényét tudomásul vette, mivel azt visszaállítani nem lehet.

Az Országgyűlés tavaly februárban szavazott a bontásról. Ugyanakkor Áder János köztársasági elnök március 1-én visszadobta a törvényt megfontolásra. Ettől függetlenül májusban, mindenféle engedély nélkül letarolták a területet, hogy ott egy új teniszstadion épülhessen, amelyből azóta sem lett semmi.
A főpolgármesteri hivatal állítja: a régi épületek elbontásához adtak engedélyt, a fakivágáshoz nem. A bontási engedélyhez szükséges tulajdonosi hozzájárulás a Nemzeti Sportközpontok kezében volt ugyan, de a bontási engedély kiadását már nem várták meg, és a NER-hez közeli Paár Attila cége, a WHB Kft. 198 millió forintért végezte el a munkálatokat.
Paár amúgy Magyarország 43. leggazdagabb embere. Neve akkor lett ismert, amikor az Elios Zrt.-ből kivásárolta a miniszterelnök vejének, Tiborcz Istvánnak az érdekeltségeit.
Új teniszstadion azóta sem épült sehol, bár a kormányzat határozott célja, hogy Magyarországon ATP- és WTA-tornákat rendezzenek, illetve Davis-kupa-meccseket bonyolítsanak le, továbbá arról is komoly tárgyalások folynak, hogy Budapestre hozzák a női teniszválogatottak tornáját, a Fed-kupát. A létesítmény annak ellenére sem épült meg, hogy a kormány már megbízott egy munkacsoportot a hatástanulmány elkészítésével.
Az Állami Számvevőszék tavaly állapította meg, hogy a Nemzeti Sportközpontok belső kontrollrendszere nem biztosította a közpénzekkel és a nemzeti vagyonnal való átlátható, szabályszerű, gazdaságos, hatékony és eredményes gazdálkodás feltételeit, továbbá a Margitszigeti Nemzeti Tenisz Versenyközpont megvalósítása az átláthatóság, az elszámoltathatóság és az eredményes megvalósítás szempontjából magas kockázatokat hordoz. Az ÁSZ szerint a beruházás döntés-előkészítése nem volt megfelelő, írta a 24.hu"
1086,sport,"A Mexikóban elszenvedett 5-0-s vereség után a magyar válogatott csatár, Németh Krisztián amerikai csapata, a Sporting Kansas City hazai pályán is kiütéses vereséget szenvedett a Monterrey ellen, ezzel 2-10-es összesítéssel búcsúzott.
Pedig jól indult meccs. Gerso Fernandes a 6. percben vezetést szerzett, de gyorsan egyenlítettek a vendégek. Bár Fernandes ismét előnyhöz juttatta a hazaiakat, utána beindult a mexikói henger. A Monterrey ötig meg sem állt.
Németh Krisztián kezdőként lépett pályára, és a 64. percben Sallói Dániel váltotta. Baráth Botond az 56. perctől kapott játéklehetőséget."
1087,sport,"1950. május 13-án 21 autó gyűlt össze egy angliai reptéren, Silverstone-ban, hogy megtartsák a történelem első Forma–1-es világbajnoki futamát. A kategóriának előtte már volt pár versenye, de egyik sem számított bele a világbajnokságba.
Az F1 már indulásakor társadalmi esemény lett, megjelent György király és Erzsébet királynő is, összesen úgy 200 ezer ember volt kíváncsi az Európa- és Brit Nagydíjra, a kettőt ugyanis egybefoglalták.
Az autók között az Alfa Romeo volt a menő, négy kocsit küldtek az olaszok, és bármilyen furcsa is,
a Ferrari nem volt ott.
A márka, amivel szinte azonosítják az F1-et, csak a második futamon jelent meg, nyolc nappal később, Monacóban.
Az Alfák verhetetlenek voltak, körökkel verték a többieket a 70 körös, 2 óra 12 perces futamon. Az olaszok a pilóták között is taroltak, Giuseppe Farina a pole pozícióból indulva győzött, Luigi Fagioli a második kockáról futott be másodikként. A brit Reg Parnell lett a harmadik, szintén Alfával. A többiek, Talbotok, Maseratik és ERA-k (English Racing Automobiles) – legalább – két kört kaptak a nyertestől. A negyedik Alfa, a későbbi ötszörös világbajnok Juan-Manuel Fangióval a kormánynál, nem ért célba, olajszivárgással esett ki 62 kör után.
A bajnokság a sikeres bemutatkozás után virágzott, Monacóban az első utcai versenyt is megrendezték, immár mezőnyben a Ferrarival. Fangio Alfája mögött, másodikként futott be vele Alberto Ascari, a monacói Luis Chiron lett a harmadik. (Két héttel ezelőttig ez volt a hercegség egyetlen top 3-as F1-es helyezése, ezt a rekordot állította be Charles Leclerc a Bahreini GP-n.)
Az elsőhöz hasonlóan legendás helyszínen került rá sor: a németországi Nürburgringen, a híres és hírhedt Nordschleifén, az 1961-es szezon 6. futamaként, augusztus 6-án volt a Német Nagydíj. Az amerikai Phil Hill szerezte meg a pole-t, de a Zöld Pokol kanyarjaiban ketten is megverték, Stirling Moss és a német kedvenc, Wolfgang Von Trips. Moss Lotusszal, a másik két dobogós Ferrarival ment. Ez volt Moss utolsó, 16. GP-győzelme és Von Trips utolsó dobogója: egy hónappal később, a monzai Olasz Nagydíjon halálos balesetet szenvedett.
Tét nélküli volt az utolsó 1990-es verseny, az Ausztrál GP Adelaide-ben, mert az előzőn Ayrton Senna megnyerte a világbajnokságot. Szuzukában egymás után a második évben ütközött Alain Prosttal, de most a francia húzta a rövidebbet, kettős kiesésük a brazil sikerét jelentette. Nagy balhé volt még Adelaide-ben is, Prost állította, hogy Senna szándékosan ment neki, és annyira haragudott rá, hogy semmilyen nyilvános eseményen nem jelent meg vele együtt, így hiányzik az az évi tablófotóról is.
Senna a McLarennel megszerezte a pole-t, Prost negyedikként indulhatott a Ferrarival, de a versenyen már nem kerültek egymás közelébe. Senna sokáig vezetett, de a 61. körben váltóhibával a gumifalban végezte, és a benettonos Nelson Piquet került az élre. Mansell meghajtotta az utolsó két körben, majdnem ütköztek is, de a brazil megnyerte zsinórban második versenyét, Prost lett a harmadik, sokkal lemaradva.
Az 1000. futamot a hétvégén Kínában rendezik, úgy jött ki, hogy a 750. is nekik jutott, 2005-ben, és az is idényzáró volt. Illetve szintén tét nélküli, mert Fernando Alonso az előző GP-n megnyerte első vb-címét, Kimi Räikkönen meg már biztosította a második helyet.
A Renault megszerezte az első sort, Alonso mellől Giancarlo Fisichella indult, Räikkönen harmadikként kezdett, de a futam már a starthoz hajtva elkezdődött.
Az F1 egyik legbizarrabb balesetét hozta össze Michael Schumacher és Cristijan Albers,
a holland Minardi-pilóta ugyanis belement a Ferrariba. Mindkét kocsi alkalmatlanná vált a versenyzésre, de akkoriban még létezett tartalék autó, így mindketten elrajtolhattak a boxból. Schumacher napja így sem tartott sokáig, a 22. körben kipördült.
Alonso vezetett rajt-cél győzelmet aratott, Räikkönen néhány másodperccel lemaradva követte, de nem tudott az első helyért harcolni. Ralf Schumacher lett a harmadik egy Toyotával.
Vasárnap Sanghajban újra jubileumi számhoz ér a Forma–1, az eddigi legnagyobb ünnepet jelenti az 1000. nagydíj. Majdnem pontosan 69 év kellett hozzá, és öröm, hogy a 69-ből az utóbbi 33-ban már Magyarország is szereplője volt a sorozatnak.
Augusztusban jön majd a 34. Magyar Nagydíj, ami egészen előkelő szám.
A 33 eddigi versennyel a Hungaroringen rendezték a hetedik legtöbb F1-es futamot.
Csak olyan klasszikus pályák előzik meg a mogyoródit, mint – sorrendben – Monza, Monaco, Silverstone, Spa, Montreal, a Hockenheimring és a brazíliai Interlagos. Országokra bontva hazánkban tartották a 13. legtöbb F1-nagydíjat – Olaszországban a legtöbbet, 96-ot.
Az egyik legérdekesebb szempont, hogy a pilóták között hogyan oszlott meg az eddigi 999 GP-győzelem.
Már az sem semmi, hogy a 772 pilótából, aki indult az F1-ben, csak 107 nyert futamot. Az pedig letaglózó, hogy a 999-ből 424 versenyt a 10 legsikeresebb pilóta húzott be.
Csaknem a felén osztoznak ők tízen:
Érdemes azért a legalább hússzoros győztesekig megnézni a sort:
A Forma–1 Kínáig 322 476 kilométert, 65 196 kört tett meg és 40 498,47 pontot osztott ki.
Szinte természetes, hogy 70 év és 1000 futam között előfordulhatnak számolási pontatlanságok, vagy valamilyen nem várt esemény felkavarja a számítási sorrendet. Sokan vannak, akik azt mondják, a 11 indianapolisi futamot, hiába volt hivatalosan az F1-vb része, nem kéne számolni, vagy azt a tizenegynéhány nagydíjat nem/sem, amikor az 50-es években a megváltoztatott F1-szabályok szerint szinte egy gyártó se indult volna, ezért F2-es szabályokra tértek át. Indianapolisban viszont korrekt vb-pontokat osztottak, még ha a legjobbak legtöbbször el sem indultak: a végelszámolásnál nem az összes futamot vették alapul, így az Indy 500-at legtöbben ejtették. Ahogy az „F2-es” Forma-1-versenyekért is a megfelelő pontokat osztották ki, így azok is támadhatatlan F1-nagydíjak.
Akad viszont egy verseny, amikor úgy rajtoltak el, hogy pontokat kapnak, a leintéskor meg is kapták azokat, majd később a GP végeredményét utólag törölték a pontversenyből, sőt, a versenynaptárból is: ez volt
az 1980-as Spanyol GP a Madrid melletti Jaramában, június 1-jén.
Akkoriban zajlott ugyanis a FOCA (F1-konstruktőrök Szövetsége, élén Bernie Ecclestone-nal) és a FISA (Nemzetközi Sportautó Szövetség), az F1-et szervező két szövetség közötti hatalmi harc a sorozat irányításáért, és a FISA a hétvége előtt illegálisnak nyilvánította a jaramai versenyt. A Ferrari, a Renault és az Alfa Romeo elutazott ugyan Madridba, de bojkottálta az eseményt.
Rajthoz álltak viszont a többiek, 22-en. Olyan legendás csapatok pilótái, mint a Lotus, a Williams, a Ligier, a McLaren, a Tyrrell vagy az Arrows. Olyan nevekkel, mint Reutemann, Andretti, Piquet, Prost, Patrese, Laffitte, Rosberg, Fittipaldi, Cheever, Alan Jones, John Watson, Pironi, De Angelis, Jarier vagy a későbbi Le Mans-győztes, Jan Lammers. Ott volt és elrajtolt mindenki, aki számított – majdnem.
Jones nyert, Mass lett a második, De Angelis a harmadik, majd Jarier, Fittipaldi és Patrick Gaillard zárta a pontszerző helyeket. Hogy aztán másnap az FIA elvegye tőlük a pontokat, és törölje a futamot.
Alan Jones, aki a 80-as szezon végén a jaramai 9 pontja nélkül is világbajnok lett, év végén azt mondta:
Bárki bármit mond, az egy Grand Prix volt, és ha jól tudom, én nyertem meg.
Vagyis, ha számoljuk, két hete, Bahreinben láttuk az 1000. Forma-1-futamot, és vasárnap, Kínában már az 1001.-re kerül sor.
Az F1 – ahogy minden más sportág – tele van rekordokkal, amelyek azért vannak, hogy megdöntsék őket, tartja a mondás. A Formula1.com az 1000. futamra összeszedett 10 olyan csúcsot, amit könnyen lehet, hogy sosem fognak megdönteni.

(Borítókép: Giuseppe Farina (No2) és Luigi Fagioli a pályán Silverstone-ban, 1950. május 13-án. Fotó: Klemantaski Collection/Getty Images)
"
1088,sport,"A csütörtöki Európa Liga-negyeddöntő első meccsei közül a Benfica-Frankfurt 4-2-ről bővebben is írtunk, nézzük, mi történt a másik három meccsen.
A Villarreal-Valencia lett a nap másik nagy meccse, bár a 90. perc végén úgy tűnt, nyílt marad a visszavágó, ugyanis 1-1-re álltak a csapatok. Guedes egy Parejo-büntető utáni kapusról kipattanó labdát lőtt be - szabálytalanul indulva - közelről, majd Santi Cazorla, aki vasárnap a 90. perc után hibázott tizenegyest, és vigasztalhatatlan volt, most szintén büntetőből egyenlített.
A négyperces hosszabbításban viszont két gólt rúgott a Valencia, és valószínűleg eldöntötte a továbbjutást.
Wass érkezett előbb, a 91. perc első másodpercében, és szenzációs balos csavarással 2-1-re növelte az előnyt. A dán eddig titkolta, hogy ennyire pengés dolgokra is képes.
Guedes aztán a 94.-ben bevitte a kegyelemdöfést, Cserisev nagy keresztlabdáját rakta be, 3-1 a vége a Valenciának.
Az angolok meccsei simábbak voltak, a Chelsea Prágában egy Marcos Alonso-fejessel verte a Slaviát 1-0-ra, az Arsenal otthon a Napolit, 2-0-ra. Ramsey volt az első gólszerző, Torreira lehetett volna a második, de nem kapura tartó lövése Koulibalyn megpattanva ment be, így öngól lett.
Visszavágók egy hét múlva."
1089,sport,"Nem rég írtunk egy nagyobbacska gyűjtésben a Benfica 19 éves tinédzseréről, Joao Felixről, aki Cristiano Ronaldo óta Portugália legnagyobb futballtehetségének tűnik. A támadó csütörtökön, az Európa Ligában valószínűleg megindult szupersztár elődje felé: három gólt rúgott az Eintracht Frankfurtnak a negyeddöntő első meccsén.
Büntetőből szerezte az elsőt, ráadásul az ellenféltől N'Dickát ki is állították a 11-eshez vezető akciója miatt, így a németek emberhátrányból folytatták.
10-en is egyenlítettek, természetesen a gólkirályuk, Luka Jovic talált be, de a gól a vb-2. Ante Rebic érdeme, akinek volt szíve legurítani a biztos gól érdekében, 1-1.
A 40. percben történt mindez, a Frankfurt mégis hátránnyal ment a szünetre, mert Joao Felix ezúttal a 16-oson kívülről talált be. Jó lövés volt, de kellett hozzá a kapus is, 2-1.
A szünet után Ruben Dias 3-1-re növelte az előnyt Joao Felix asszisztjából, majd a fiatal maga vállalta a negyediket, ezúttal Trapp kapus lába között ment be a labda, 4-1.
Joao Felixnek a bajnokságban 20 meccsen 10 gólja van, a kupában 2 meccsen 1, az EL-ben 6 meccsen 3. Csak a BL-ben nem talált be, még az ősszel, három meccsen kapott lehetőséget.
A párharc viszont a nagy estéje ellenére sem dőlt el, mert a Frankfurt nem adta fel, Paciencia szépített gyönyörű ívelt fejessel. 4-2 a vége, visszavágó egy hét múlva, nagy meccs lesz.

A többi csütörtöki eredmények:

Slavia Praha-Chelsea 0-1
Villarreal-Valencia 1-2
Arsenal-Napoli 2-0"
1090,sport,"A nehézsúlyú Németh Zsanett bronzérmet nyert a bukaresti birkózó Európa-bajnokság csütörtöki napján. Az UTE versenyzője 6-1-re győzte le a norvég Iselin Maria Moen Solheimet a helyosztón, ezzel 2017-es ezüstje után megszerezte pályafutása második Eb-medálját. 
Németh kissé visszafogottan kezdett, emiatt hamar figyelmeztették, hogy aktívabban birkózzon. A 25 éves magyar ennek gyorsan eleget tett: befogta skandináv ellenfele fejét, úgy rántotta a földre, ahol utána ügyesen mögé ment (2-0). A második három perc hasonló forgatókönyv szerint zajlott, Németh várt a megfelelő alkalomra, majd egy hirtelen mozdulattal ugyanúgy befogta Solheim fejét, földre húzta, és megint mögé került (4-0).
Innentől az újpesti birkózó elsősorban a védekezésre koncentrált, a norvég pedig lábra támadott, de Németh időben ellépett, így könnyedén feküdt ismét riválisára (6-0). Solheim próbálkozott becsülettel, de nem talált fogást, az utolsó másodpercben aztán egy kitolással megszerezte becsületpontját."
1091,sport,"A magyar férfi kézilabda-válogatott 25-19-re legyőzte Oroszországot az Európa-bajnoki selejtezősorozat harmadik fordulójában, csütörtökön Asztrahánban, ezzel nagy lépést tett a továbbjutás, egyben a csoportelsőség felé.
Mindkét csapatból hiányzott egy-egy szegedi játékos: a hazaiaktól Dmitrij Zsitnyikov, a magyarok közül pedig Bodó Richárd.
Sok hibával kezdte a meccset a vendégcsapat, de Mikler Roland védéseinek köszönhetően ez az eredményen nem látszott meg (3-3), sőt Balogh Zsolt eredményes percei után már a magyar válogatott vezetett. Az első félidő hajrájában 5-0-s sorozatot produkáltak a magyarok a gyengén védekező, illetve lassan, körülményesen támadó oroszokkal szemben, így a szünetben 10-15 volt az állás.
Az orosz csapat 17 percig nem tudott akciógólt dobni,
ezért a második félidő elején már kilenc találat volt a hátrányuk. Ez után két kiállítás nehezítette a magyar válogatott dolgát, amely nyolc percig nem talált be. Viktor Kirejev egyre jobban védett, erre alapozva csapata egy 5-1-es sorozattal némileg felzárkózott, ennek ellenére végül hat góllal kikapott.
A házigazdák legeredményesebb játékosa Timur Gyibirov volt öt találattal. A két csapat 16-odszor találkozott, tíz orosz győzelem és egy döntetlen mellett ez volt az ötödik, egyben a legnagyobb gólkülönbségű magyar siker. A két csapat vasárnap délután Érden ismét egymással játszik.
Óriási gratuláció jár fiatal csapatunknak, amely idegenben nagyon fontos meccset nyert. Egy ilyen mérkőzésen a kiváló kapusteljesítmény elengedhetetlen, amihez nagyon komoly védekezés párosult. Ha egy kicsit koncentráltabbak vagyunk, lehetett volna nagyobb is a különbség, de nagyon elégedettek vagyunk ezzel a győzelemmel
– nyilatkozta Csoknyai István szövetségi kapitány.
Hozzátette, csapatának támadásban is voltak szép megmozdulásai, nagyon sok ziccere viszont kimaradt, de ez benne van a játékban.

Férfi Európa-bajnoki selejtező, 3. forduló, 7. csoport:

Oroszország–Magyarország 19-25 (10-15)a magyar gólszerzők: Bánhidi, Balogh Zs. 5-5, Szita 4, Bóka 3, Ligetvári, Rosta, Hornyák 2-2, Sipos, Máthé 1-1
Szerdán játszották:Olaszország–Szlovákia 26-23 (12-9)
Az állás: 1. Magyarország 6 pont, 2. Oroszország 4, 3. Olaszország 2, 4. Szlovákia 0"
1092,sport,"Sebastian Vettelt Kínában a média szembesítette Lewis Hamilton két héttel ezelőtti szavaival, nagyjából az angol volt az egyetlen, aki megvédte a ferrarist annak újabb hibája után. Vettel épp Hamilton ellen versenyzett, amikor nyomás alatt megpördült, és mivel az elmúlt egy évben ez már négyszer-ötször előfordult, a sajtóban sokan kritizálták.
Talán ő az egyetlen, akinek nem rövid távú a memóriája. Manapság az emberek ítélőképessége egy hét, vagy vissza, vagy előre. Nem tudtam, hogy kedves dolgokat mondott, de jó hallani
- köszönte meg a támogatást a német.
Vettelnek Bahreinben nem ment, új csapattársa, Charles Leclerc verte, a monacói csak azért nem nyerte meg a futamot, mert a Ferrari-motor elgyengült az utolsó 10 körre. Leclerc-ről is kérdezték, milyen vele dolgozni Kimi Räikkönen után?
""Nagyon egyenes a munkában. Nem tudom, önök a másik oldalon hogy gondolják, de tenyérbemászó pilótába én még nem botlottam. Remélem, nem is fogok. Már a szezon előtt is azt mondtam, más lesz (mint Kimi), más személyiség. Ezen kívül, azt hiszem, mindig tiszteletet mutattam, ha másnak mentek jól a dolgok. Mondjuk úgy, ha én nem vagyok a topon, jó, hogy ő ott van"" - dicsérte Leclerc-t.
A négyszeres bajnok nem tagadta, legutóbb őt is zavarta saját teljesítménye.
Bahreinben elégedetlen voltam magammal, az autóéval, nem volt meg az az érzés, ami a szezon előtt. Tudok ennél jobbat, és tudom, sok verseny van még, hogy megmutassam.
A hétvégén a Forma-1 1000. futamán bizonyíthat Sanghajban."
1093,sport,"Egymásnak ment a Bayern München pénteki edzésén Robert Lewandowski és Kingsley Coman, a futballklub két játékosa, állítja a német Bild.
Az újság szerint két csapattársuk, Niklas Süle és Jerome Boateng választotta szét őket. Nico Kovac edző is végignézte a történteket, de nem küldte az öltözőbe a dulakodókat, a tréninget mindketten folytathatták és be is fejezték.
A Bild azt feltételezi, valamilyen büntetést mégis kaphatnak, mert a Bayern híresen szigorú az efféle eseteknél.
A Bayernnél elméletileg jó hangulatnak kellene lennie, mert a múlt héten, a BL-kiesés után, eredményes napokat zártak, a Német Kupában, ha nehezen is, de elődöntőbe jutottak, a Bundesligában pedig 5-0-ra kiütötték egyetlen ellenfelüket, a BVB-t, és a tabellán is visszaelőzték őket. Hat meccsel a vége előtt egy ponttal vezetnek."
1094,sport,"Minden idők egyik legjobb pályakerékpárosa, a skót Sir Chris Hoy visszavonulása óta az autósportban próbálkozik, hobbiversenyzőként 3 éve indult Le Mans-ban, évek óta szerepel a brit Caterham-bajnokságban, a hétvégén pedig a Formula-E-t is megismerheti.
A sorozat római futamának betétprogramjaként fogja vezetni a széria demóautóját, egy második generációs, szuperfuturisztikus kocsit.
Hoynak hat olimpiai bajnoki aranyérme van - nem véletlenül ütötték lovaggá -, a motorsportban sem ügyetlen, az idei két Caterham-futamon 6. és 8. lett. Az FE-autó lesz eddig a legnívósabb gép, amit vezethetett.
 When the throttle pedal sticks fully open going into the fastest corner on the track... 🙈💩💩💩💩 #allfine 👍🏻 #codebrown
 Chris Hoy (@chrishoy1) által megosztott bejegyzés, Ápr 5., 2019, időpont: 7:47 (PDT időzóna szerint)
A 43 éves pilótának múlt hétvégén is akadt egy autós kalandja, Caterhamjével óriásit bukott az egyik futamon, mert felakadt a gázpedál. Megúszta baj nélkül, és a kocsiját is gyorsan rendbe lehetett hozni."
1095,sport,"A Rangado.hu írta meg az utóbbi napok Fradi-pletykáját, amely szerint összeveszett a Ferencváros futballklub edzője és legjobb játékosa: Szerhij Rebrov állítólag annyira neheztel Davide Lanzafaméra, hogy az edzésekről is kizárta.
A történet összetettebb lehet, úgy tudni, Lanzafaménak csapattársával, Lovrencsics Gergővel támadt nézeteltérése, ezután büntette meg a tréner.
Nem ez az első ilyen eset a Fradinál, Rebrov decemberben Böde Dánielt tette ki a keretből néhány hétre, mert játékosa túl látványosan mutatta ki nem tetszését, miután az egyik meccsen lecserélték.
Lanzafame sem mindig kezdő a Fradiban mostanában, sőt a hétvégén egész meccsen a padon ült, előtte fél órára szállhatott be. Pedig ő a klub házigólkirálya, 12-szer talált be, az NB I. góllövőlistáját vezető honvédos, Holender Filip 13-szor.
A Fraditól – legalábbis egyelőre – nem kommentálták az értesüléseket.
UPDATE: A Csakfoci.hu-nak Orosz Pál, az FTC ügyvezetője megerősítette, Lanzafamét Rebrov kizárta a keretből, de csak egy hétre. A Mezőkövesd ellen nem játszik, aztán visszatérhet."
1096,sport,"87 percet ütött az óra az Old Traffordon szerdán, a Manchester United-Barcelona Bajnokok Ligája-meccsen, amikor a vendégek edzője, Ernesto Valverde mellett már ott toporgott az utolsó csere, Carles Alena.
Hosszabbítással együtt számíthott 6-8 percre, attól függően, mikor sikerül beállnia. A futballban csere miatt nem szakítja meg a játékot a bíró, akkor kerülhet rá sor, ha megáll a játék. Kimegy a labda, a bíró szabadrúgást vagy mást fúj. Átlagos csapatok meccsein legtöbbször másodperceken belül történik valami, ha egy percet kell várni, az már sok.
A Barca pályán lévő emberei 1-0-ás vezetésüknél viszont úgy gondolták,
az a biztos, ha az utolsó rohamra készülő Unitednek semmi esélyt nem adnak a támadásra, és maguknál tartják a labdát.
Klasszikus barcás passzolgatás következett, Alena azt látta, elüti a 90-et az óra, a negyedik bíró bemutatja a 3 perc hosszabbítást, de ő még mindig csak álldogál a partvonalnál. Társai passzolgattak tovább, volt hogy eladták a labdát, ám azonnal visszaszerezték, se a játék nem állt meg, se a labda nem ment ki.
A kamera meg is találta Alenát, aki a Barca intézőjével, Carles Navallal dekkolt a vonalnál.
Alena vigyorgott kínjában, örült ugye, hogy a Unitednek sansza nincs az egyenlítésre, és kezdett beletörődni, hogy a világ egyik leghíresebb stadionjában ő már nem fog pályára lépni.
92 perc eltelt, mire a barcás Vidal faultolt egyet a félpályánál, Rocchi bíró szabadot adott, Alena végre beállhatott Busquets helyére. Az angolok felívelték, a katalánok tisztáztak, a játékvezető meg lefújta a meccset.
Alenának úgy 60 másodperc jutott, labdaérintés nélkül.
Kedden a visszavágón talán több szerencséje lesz."
1097,sport,"A Budapest Honvéd labdarúgó-csapata közleményben reagált a német sajtó csütörtöki hírére, amely szerint a német rendőrség házkutatást tartott Änis Ben-Hatira berlini otthonában. 
A Berliner Zeitung híre szerint az összehangolt akcióban 90 lakást kutattak át a rendőrök, az akció célpontjában az  Észak-Rajna-Vesztfáliai székhelyű Ansaar International nevű szervezet állt, amelynek tagjai a gyanú szerint rejtett módon, jótékonysági adománygyűjtésnek álcázva támogatják a Hamasz terrorszervezetet.

A lap szerint Ben-Hetira korábban köztudottan kapcsolatban állt az Ansaarral, azért került a nyomozók figyelmébe.


A Honvéd közleménye:


 Természetesen klubunk is értesült a német rendőrség akciójáról, amely során játékosunk, Änis Ben-Hatira berlini otthonában is házkutatást tartottak. Az akció középpontjában az Észak-Rajna-Vesztfáliai székhelyű Ansaar International áll, amellyel a rendőrség tájékoztatása szerint Ben-Hatira többször is együttműködött, a rendőrség gyanúja szerint pedig a szervezet támogatja a radikális iszlamista csoportot, a Hamászt. 


 Klubunk természetesen már februárban, Änis Ben-Hatira leigazolásakor is tisztában volt a játékos múltjával, az őt ért vádakkal. Ben-Hatira elmondta nekünk, hogy a vádak alaptalanok. 


 Mi mindaddig hiszünk játékosunk ártatlanságában, amíg be nem bizonyosodik annak az ellenkezője. 

A játékos a honlapon a következőket mondta a most kirobbant ügyről:
""Nem tudom, miért történt ez, sajnálom, hogy próbálják befeketíteni a nevemet, és nagy kár, hogy ilyen dolgokról kell beszélnem, hogy megint kapcsolatba hoztak a terrorizmussal.
Ha legközelebb jönnek, akkor ajtót nyitok nekik szívesen, akár a mosdóban, akár a pincében vagyok. Csak hagyjanak békén ezekkel a vádakkal, hiszen semmi közöm hozzájuk.
A klub a megjelentetett közleményen túl egyelőre nem kívánta kommentálni az esetet. Ben-Hatirát 2019 februárjában igazolta le a Honvéd, a játékos korábban német korosztályos válogatott volt, felnőttként pedig tunéziai válogatottban szerepelt. Ben-Hatira 2011-2016-ig a Dárdai Pál irányított Hertha BSC csapatában játszott."
1098,sport,"A hétvégi Kínai Nagydíj lesz a Forma-1 történetének 1000. versenye (legalábbis az F1 által elfogatott számítási módszer alapján), a központilag szervezett nagy ünneplés mellett pedig a pilóták is készülnek a nagy jubileumra: szinte mindenki egyedi sisakfestést készíttetett a jeles eseményre.
Elsőként a Haas F1 francia pilótája, Romain Grosjean mutatta be az 1000. futamra festett sisakot, majd ahogy megérkeztek Kínába a többiek, sorra jöttek az újabb minták, amik közül talán a Renault két versenyzőjének, Daniel Ricciardónak és Nico Hülkenbergnek a sisakja emelkedik ki kissé, ők ugyanis teljesen retróra vették a figurát. De az egészet, nem csak a mintát, hanem a módszert is – rákerültek a sisakra a kavicsfelverődések nyomai, a matricákat pedig láthatóan szigetelőszalaggal oldották meg, nem sima festéssel, pont, mint a régi időkben.
Különlegesebb dizájnt választott a Williams-versenyző George Russell is, aki a csapat korábbi pilótája, Juan Pablo Montoya előtt tiszteleg a kettéosztott mintázattal. A fiatal angol magyarázatot is adott rá: amikor elkezdett gokartozni, akkor bátyja sisakját másolta, ő pedig Montoya dizájnját vette át, innen tehát a kapcsolat. Illetve onnan, hogy gyerekként a kolumbiai volt az egyik kedvence.
A sisakok kapcsán a nagydíj felvezető sajtótájékoztatóján Kimi Räikkönen a tőle megszokott stílusban jelezte terveit, amivel az 1000. futamot ünnepelné:
Nyitott arcos sisakot akartam, de valami szabálynak nem felelt meg.
Vagyis Räikkönen az 1960-as évek végéig, az 1970-es évek elején betiltott, az arcot semennyire sem védő stílushoz tért volna vissza szíve szerint.
Csak páran leplezték még csütörtökön, hogy mivel készülnek, de szinte biztos, hogy péntekre a többi istállónál is előkerülnek a spéci sisakok."
1099,sport,"Az FC Zürich hivatalos Twitter-csatornájának csütörtöki bejegyzésében bejelentette, hogy közös megegyezéssel szerződést bontott Florent Maloudával, a Chelsea, a Lyon és a francia válogatott korábbi játékosával, aki edzőként kapott nemrég munkát a svájci bajnokságban szereplő csapat stábjában. 

A bejelentés a jelek szerint igencsak meglepte az érintettet, legalábbis a játékosként 80-szoros francia válogatott, világbajnoki ezüstérmes (2006),a a Chelsea színeiben pedig 2012-ben Bajnokok Ligáját nyerő Malouda reakciója alapján. 

Malouda hivatalos csatornájának hitetlenkedő válasza közvetlenül a klub bejelentése alatt olvasható, igen viccessé téve a helyzetet. Mindezt persze még tovább tetézi a klub ""közös megegyezés""-re való hivatkozása. 
Der FC Zürich und @realflorentm haben in gegenseitigem Einvernehmen beschlossen, die kürzlich begonnene Zusammenarbeit zu beenden. 👉🏽 https://t.co/rdoQ1Z8Gsq #fcz #fczuerich #stadtclub pic.twitter.com/HXXdUfydc3"
1100,sport,"Meglepő állásfoglalást adott ki a Magyar Labdarúgó Szövetség (MLSZ) fegyelmi bizottsága. Várhidi Péter október 12-én vált el a másodosztályú Mosonmagyaróvártól, de azóta kiderült, nem békésen.
A korábbi kapitány jogvitába keveredett volt klubjával, be is perelte az MTE-t.
Az MLSZ most azt tudatta, hogy
olyan törvényességi kérdések merültek fel (munkaszerződés, okiratok hitelessége), amelyek tisztázásában nyomozóhatóság, a NAV illetve a bíróság illetékes, ezen kérdések vizsgálatára az MLSZ-nek nincsenek jogi lehetőségei.
Várhidi Péter azt állítja, hogy tartoznak neki, az MTE viszont úgy gondolja, hogy már mindent kifizetett."
1101,sport,"A Spanyol Labdarúgó Szövetség (RFEF) versenybizottsága nyolc mérkőzésről tiltotta el Diego Costát a szombati bajnokin bemutatott botrányos viselkedése miatt. Az Atlético Madrid csatára szombaton, a Barcelona elleni rangadó 28. percében kapott piros lapot kapott Jesús Gil Manzano játékvezetőtől, miután közvetlen közelről, minősíthetetlen hangnemben szidta annak édesanyját. 

A bírói jelentés szerint azon túl, hogy Costa trágár kifejezésekkel sértegette, két alkalommal a karját is megfogta, amikor madridi csapattársainak akart sárga lapot adni.

A bajnokságot vezető FC Barcelona 2-0-ra győzte le a vendég és második Atlético Madridot a szombati meccsen, ezzel 11 pontra növelte az előnyét közvetlen üldözőjével szemben. A mérkőzés a 85. percig gól nélküli döntetlenre állt. 

 A spanyol bajnokságból még hét forduló van hátra, Diego Costa számára így véget ért az idény.
"
1102,sport,"A magyar első osztályú labdarúgó-bajnokság utolsó helyén Haladás FC kapusa, Király Gábor a saját honlapján megjelentetett közleményében nagy örömmel fogadta az MLSZ Fellebbviteli Bizottságának csütörtöki döntését eltiltásának csökkentéséről.
A döntés értelmében a csapata előző két mérkőzését kihagyni kényszerülő kapus visszatérhet a pályára a szombati, MTK elleni bajnokin. Már amennyiben az MLSZ nem halasztja el a találkozót, helyt adva az MTK rendkívüli kérelmének, amelyet a csapatukat sújtó vírusfertőzés miatt kényszerült benyújtani a fővárosi csapat.
Az MLSZ fegyelmi Bizottsága a Ferencvárosi meccs után 3 mérkőzésre tiltotta el a kapust, aki fellebbezett, ám a Fellebbviteli Bizottság első nekifutása nem tudott dönteni ügyében. A testület újabb, csütörtöki ülésén aztán Királynak kedvező döntés született.

A kapus így ünnepelte a döntést:

""Megállapította az MLSZ Fellebbviteli Bizottsága, hogy nem szidtam a játékvezetőt és átminősítette a cselekményt egy enyhébbnek minősülő sportszerűtlenségre. Ezért az eddigi két mérkőzés kihagyással a büntetést letöltöttnek tekintette.""
Örülök, hogy kiderült az igazság és kiderült, hogy valótlanságot állítottak rólam!
""Semmisé tenni nem lehet a felfüggesztést, de a két mérkőzés már letelt, így mostantól újra csak a Haladás minél jobb szereplésére kell koncentrálnom. Ez az eset példa legyen arra, hogy ki kell állnunk az igazunk mellett! Példa legyen arra, hogy a mérkőzés jegyzőkönyvének összhangban kell lenni a valóságban történtekkel. Példa legyen arra, hogy a mérkőzés kommentálásakor, a több tízezer ezer ember előtt kimondott szónak igaznak és megalapozottnak kell lennie!""
Király büntetésének enyhítése nehéz probléma elé állítja Horváth Ferenc vezetőedzőt. A kapus az utóbbi időben meglehetősen hektikus teljesítményt nyújtott, az őt az elmúlt két mérkőzésen helyettesítő Rózsa Dániellel a kapuban mindkét kiesési rangadóját kapott gól nélkül nyerte a szombathelyi csapat, legyőzve a Felcsútot és a DVTK-t.
Király nehéz szezonjáról ebben a cikkünkben olvashat bővebben."
1103,sport,"Jövőre Budapestről indulhat a világ egyik legnagyobb háromhetes kerékpárversenye, a Giro d'Italia, értesült a Cycling Weekly.

A Cycling Weekly úgy tudja, hogy a Girót szervező RCS Sport megegyezett a főváros vezetésével arról, hogy Budapestre kerül a verseny úgynevezett nagy rajtja, a Grande Partenza. A hivatalos bejelentés április 15-én lehet.

Az olasz körverseny az utóbbi években gyakran indult külföldről. Nemrég volt rajt Jeruzsálemben, Amszterdamban és Belfastban is. Így Budapest is beleillik a sorba.
            
Egyelőre nem tudni, hogy hány szakaszt rendeznek Magyarországon, de hármat valószínűsítenek jelenleg.
A Cycling Weekly szerint a tárgyalásokban a magyar szövetséget is szponzoráló, olasz tulajdonossal bíró Kométa nevű cég is közreműködött.
Magyarország korábban még sosem volt háromhetes körverseny házigazdája."
1104,sport,"
Hat forduló van még hátra a német Bundesligából, a zsinórban négy vereséget szenvedő Hertha még könnyen megmentheti a szezonját. Három győzelemmel ugyanis tavasszal 20 pontot szereznek, ami rekord Dárdai lenne munkássága alatt. Eddig ugyanis 19 volt a legtöbb.


Az ellenfelek:

A Berliner Zeitung végignézte az eddigi szezonokat, mi történt.
Az elsőről, amikor a hetedik helyre hozta be csapatát, azt állapították meg, hogy nagy siker volt, különösen az ősz, tavasszal azonban már hiányzott az erő, a bátorság és a hit
A második szezonban, amikor a hatodik helyen végeztek, kiemelték, milyen jól nyúlt a fiatalokhoz, és hogy szépen kezdte beépíteni az akadémia neveltjeit. Aggasztó volt viszont, hogy zsinórban kilencszer kaptak ki idegenben, ami negatív rekord a klub történelmében.
A harmadik szezonban mentális okokra volt visszavezethető a tavaszi elgyengülés, egy ideig pszichológus is foglalkozott a játékosokkal, hogy jobban viseljék a pozitív illetve negatív irányú nyomást.
És jött a negyedik teljes idény, ahol nagyon keveset fut a Hertha, de ugyanilyen baj, hogy a támadósprintek is elmaradnak a ligaátlagtól, ugyanígy a támadópasszok számában is van deficit.
Rejtély, hogy a kódolható visszaesést örökösen mentális probléma okozza, vagy a kvalitásokban van olyan hiányosság, ami beszűkíti a csapat eredményességét, amikor jönnek a legfontosabb meccsek.
Az is tanulságos, hogy sok sérült lett idén is a bajnoki hajrára, miközben a nyári alapozás után idén is kifejezetten veszélyesek voltak, hiszen a Bayernt is megverték, és októberben még úgy látszott, hogy a Hertha lesz a szezon meglepetéscsapata.
Könnyen elképzelhető, hogy a másodedző Widmayer távozásának is az egyik oka: a tavaszi példátlan sérüléshullám. Torunarigha, Lustenberger, Darida, Maier már hetek óta harcképtelen.
Most ráadásul kiesett az a szerb Grujic, akivel sokkal jobb a Hertha pontátlaga, mint nélküle.
A szezon előtt maga Dárdai nevezte a Hertha legfontosabb emberének a juniorok közt világbajnok szerbet. 
És hogy még legyen egy kis baj, a szlovák Ondrej Duda sárga lapjai miatt kapott eltiltást, és a kapu előtt ő találja fel magát legjobban, erről tanúskodik 10 gólja.
A bosnyák csatár, Ibisevic még nem térhet vissza, a német válogatott balhátvéd Plattenhardt sérülés miatti kihagyása után viszont ott lehet a kezdőben, de az ilyenkor mindig nagy kérdés, hogy milyen formában lesz. Vele biztosan stabilabb lenne a védelem bal oldala.
A Hoffenheim a vasárnapi meccs abszolút esélyese, nagy bravúr lenne, ha döntetlenközelben tudna maradni a berlini klub."
1105,sport,"Dirk Nowitzki könnyek közt készült utolsó mérkőzésére az amerikai profi kosárlabda-bajnokságban.

A San Antonio Spurs elleni szerdai találkozó tett pontot a legendás német kosárlabdázó Dallas Mavericks csapatában töltött bő két évtizedes pályafutására. Bár Nowitzki a szezon során mindvégig úgy beszélt a lehetséges visszavonulásáról, hogy nem zárta ki a folytatás lehetőségét sem, 
a Dallas utolsó hazai meccsét követően bejelentette
, hogy itt a vége, az idény végén befejezi profi pályafutását.

Az utolsó hazai mérkőzését követően még egy találkozó volt hátra az NBA történetének legjobbjai közé tartozó, és egészen biztosan a Hírességek Csarnokába bekerülő kosárlabdázó karrierjéből. A különleges alkalom előtt tisztelegve a Dallast fogadó San Antonio Spurs egy Nowitzki pályafutásáról szóló videóval köszöntette őt a mérkőzése előtt.
A páratlan karriert felelevenítő film láttán az utolsó meccsére készülő játékos nem bírt a könnyeivel.
Dirk is in tears after a spectacular tribute from the Spurs during the starting lineup intros: pic.twitter.com/cY3UHNH0Km
Az alapszakasz utolsó fordulójában játszott mérkőzést 105-94-re a San Antonio Spurs nyerte.
További eredmények:"
1106,sport,"Vírusfertőzés miatt halasztást kér a szombati, Haladás elleni bajnoki mérkőzésére az MTK Budapest labdarúgócsapata.
A magyar labdarúgó-bajnokság hetedik helyén álló MTK honlapján megjelentetett közlemény szerint a keret jelentős része „gyomor bélhuruttal járó vírusinfekciót [vírusfertőzést] kapott”, emiatt jelenleg nem áll Lucsánszky Tamás edző rendelkezésére annyi egészséges labdarúgó a keretben, hogy vállalni tudják a soron következő bajnoki mérkőzés lejátszását.
Telefonon beszéltünk Dreissiger Imrével, az MTK csapatorvosával, aki megerősítette a hírt, illetve elmondta, hogy a betegség vasárnap jelentkezett először, majd hétfőn és kedden egymás után dőltek ki az influenzás tüneteket mutató játékosok.
A betegség lázzal, végtagfájdalommal, illetve gyomor- és bélhuruttal jár. Bár szerda óta nem észleltek újabb megbetegedést, a vírust elkapó játékosok ezen a héten már biztosan nem tudnak rendesen edzeni, még akkor sem, ha valaki esetleg mostanra már tünetmentessé vált. A lázon áteső játékosok ugyanis csak fokozatosan terhelhetők újra.
Tovább nehezíti az MTK helyzetét, hogy a vírus az U19-es csapat több játékosát is megfertőzte, így onnan sem tudják megoldani a felnőtt keret feltöltését.
Az MTK közleménye szerint nemcsak játékosok betegedtek meg, de a vírus a szakmai stábot sem kímélte, amelynek tagjai közt szintén volt, aki elkapta a betegséget."
1107,sport,"A teniszben olyan azért elő szokott fordulni, hogy valakit 6:0, 6:0-val söpörnek le a pályáról. Olyan is, hogy egy elbukott 6:0-s szett után valaki képes felállni és fordítani. Olyan viszont emberemlékezet óta nem volt, hogy egy játékos, 0:6, 0:5 és 30-40-ről képes úgy visszajönni, hogy a végén megnyeri a meccset.
Ez történt a héten Sunderlandben, a 25 ezer dolláros ITF-torna első körében. A világranglista 479. helyén angol Tara Moore a jóval esélyesebb, a torna harmadik kiemeltje, a ranglistán 201., francia Jessika Ponchet ellen játszott. Az első szett pillanatok alatt 6:0 lett Ponchet javára, aki háromszor is brékelni tudott.
A második szettben pedig két brék után úgy jutottak el 5:0-ig, hogy Ponchet az adogatását semmire hozta, a hatodik gémben pedig már 30-40-re álltak, azaz meccslabdája volt a franciának. Nem tudni, mi járhatott Moore fejében, de varázsütésre feltámadt. Még egy meccslabdát hárított, majd behúzta a gémet.
This is how close @TaraMoore92 was to getting double-bagled today VS Ponchet...Saves the MP and wins in three sets.Match point saved with a net cord winner on the line, talk about EPIC. (GIF via TF) pic.twitter.com/k7O1wIwFbB
Onnan nem volt megállás. Kétszer is elvette ellenfele adogatását, 5:5-re semmivel hozta a játékot, majd 6:6-ra megint semmivel egyenlített, utána pedig a rövidítést is megnyerte. A 22 éves Ponchet összeomlott, a döntő szettben már egyszer sem vezetett. A pokol kapujából Moore végül 2 óra 16 perc alatt visszajött, és 0:6, 7:6, 6:3-ra megnyerte a meccset.
Lehetne ez is minden idők legnagyobb fordítása, de talán még ennél is nagyobb volt, ami 1983-ban, a US Open selejtezőjében történt. 36 éve, Barbie Bramblett 0:6, 0:5-ről és 0-40-ről jött vissza úgy, hogy a találkozón összesen 18 meccslabdát hárított."
1108,sport,"A Juventus az Ajaxszal találkozott a Bajnokok Ligája szerda esti negyeddöntőjében. Bár a mérkőzésen a hazai csapat játszott valamivel jobban, végül az olasz bajnok számára kicsit kedvezőbb 1-1-es döntetlennel zárult a párharc első meccse.
Az eredménnyel tehát nem lehetnek elégedetlenek az olaszok, de a Juve híveit valószínűleg így is bosszantja, hogy a sérülése után visszatérő, és csereként a meccsbe nagyon jól beszálló Douglas Costa 86. perces szólója kapufával végződött.
Az Ajax védelmén nagyszerű csellel átszlalomozó brazil lövésénél centiken múlt, hogy a Juventus a meccs vége előtt percekkel megszerezze a vezetést.
Costa fél órát töltött a pályán, és nagyszerűen játszott, többek közt egy ilyen, tökéletesen kivitelezett, Ronadinho legszebb napjait idéző elasticóval kombinált kötényt is kiosztott.
Míg a Juve szurkolói a kifelé pattanó lövést átkozhatták, a mérkőzés első félidejében a hazai szurkolók érezhettek hasonlóképpen, csak nem a kapufa, hanem Wojciech Szczęsny irányában. A Juventus kapusa Hakim Ziyech lövését tornázta fölé egy látványosan bravúros védéssel még 0-0-nál. Bár a labda nem ment teljesen a sarokra, de elég jól helyezett és erős lövés volt, kivételes védést kellett bemutatnia a PSG-be távozó klublegenda, Gigi Buffon utódjának, hogy ne akadjon be a léc alá.
Bár sokan a csapat gyenge pontjának tartják a lengyelt – nem is mindig teljesen alaptalanul –, ám ha lövések hárításáról van szó, akkor a világ legjobbjai közé tartozik."
1109,sport,"
Elkezdődött az NHL rájátszása, méghozzá néhány meglepő eredménnyel. Három, pályaelőnyt élvező csapat is vereséggel kezdte a sorozatot. Ahogy azt írtuk, annyira nem számít a pályaelőny a playoffban, hogy az alapszakaszt ligarekord-beállítással befejező Tampa Bay egyből kikapott otthon, ráadásul drámai körülmények között. A nap legbizarrabb gólját Joe Pavelski, a San Jose csapatkapitánya szerezte.

A San Jose 5-2-re verte a tavalyi nagydöntős Las Vegast. Az első harmadban csak egy gól esett, de arra senki sem készült, hogy így fog születni – sőt, a találat körülményei éppen Joe Pavelskit, a gólszerzőt érintették a legfájdalmasabban. A 15. percben Brent Burns bombázta rá, kicsit felemelte a korongot, éppen Pavelski arcába, ahonnan aztán a kapuba pattant. Szerencsére Pavelski nem sérült meg, de láthatóan nem volt annyira boldog.
A Sharks aztán a második harmad elején 45 másodperc alatt vágott még két gólt, ezzel el is döntve a meccset.
Hiába verte végig a mezőnyt az alapszakaszban a Tampa, és állított be 62. győzelmével NHL-rekordot, a rájátszás más történet. Első meccsén a floridai csapat attól a Columbustól kapott ki otthon, ami most szerepel csak ötödször a playoffban, és eddig még sosem nyert párharcot. Ettől az eredménytől függetlenül még korántsem biztos, hogy ez a sorozat meg fog szakadni. 
Ráadásul a Tampa úgy kapott ki 4-3-ra, hogy az első harmad után már 3-0-ra vezetett. A csapat sztárja, az alapszakasz pontkirálya, Nyikita Kucserov nulla ponttal zárt. A Columbus az NHL történetének hatodik csapata, amely a rájátszás első számú kiemeltje ellen, 0-3-ról képes volt fordítani. 31 év után tavaly ez a Winnipegnek sikerült a Nashville ellen.
The @BlueJacketsNHL have cut a three-goal deficit to make it 3-2 in the third period. They have trailed by multiple goals in four of their five playoff wins.  #NHLStats #StanleyCup pic.twitter.com/8Cim2OTSLM
Meglepetésre, otthon kapott ki további két, az alapszakaszban előrébb végző, így pályaelőnyt élvező csapat is. Winnipegben nyert a St. Louis, Tyler Bozak késői góljával. A Nashville-t pedig a Dallas győzte; mindkét hazai csapat gólelőnyről bukott el. Az egyetlen hosszabbításos meccset a New York Islanders nyerte. Kapusa, Robin Lehner 41-szer védett jól a meccsen.

Rájátszás eredményei, főcsoport-negyeddöntők, 1. mérkőzések:


Kelet:

G.: Killorn (5.), Cirelli (12.), Goure (18.), ill. Foligno (30.), Savard (48.), Anderson (52.), S. Jones (55.)
G.: Eberle (2.), Nelson (16.), Leddy (53.), Bailey (65.) ill. Kessel (6.), Malkin (34.), Schultz (59.)

Nyugat:

G.: Laine (14.), ill. Perron (45.), Bozak (58.)
G.: Josi (13.), Subban (54.), ill. Heiskanen (33., 47.), Zuccarello (51.)
G.: Pavelski (15.), Burns (27.), Vlasic (28.), E. Kane (39.), Hertl (59.), ill. Stone (29., 36.)
A párharcok az egyik csapat negyedik győzelméig tartanak."
1110,sport,"A Manchester United hazai pályán 1-0-s vereséget szenvedett szerda este a Barcelonától a Bajnokok Ligája negyeddöntőjében. A spanyolok tökéletesen elégedettek lehetnek az eredménnyel, aminek tudatában nyugodtan várhatják a visszavágót, Lionel Messi állapota miatt viszont akad okuk az aggodalomra.
A Barca legjobbját a velevaló párharcra harcias nyilatkozatokkal hangoló Criss Smalling intézte el még 0-1-es állásnál a meccs 28. percében. Az angol középhátvéd irgalmat nem ismerő lendülettel, Messi háta mögül érkezett egy magas labdára, és a vállával letarolta a nála több mérettel kisebb argentint, akinek estében még az arcát is eltalálta visszakézből. Utóbbi mozzanat még a lassításban sem tűnt olyan jelentősnek, ám a látszat csalt, az ütés következtében Messi orrából dőlt a vér, és hamarosan az orra és a szemhéja is csúnyán feldagadt.
A világ egyik legjobb játékosa ezt követően nem is futballozott a tőle megszokott szinten, Valverde, a Barcelona edzője a meccset követően elmondta, hogy Messi játékát komolyan visszavetette a sérülés, és nehezére esett számára a légvétel.
Az edző szerint csütörtökön további vizsgálatokra lesz szükség annak megállapítására, hogy eltört-e az orra, illetve hogy mennyire súlyosak a zúzódásai, amelyeket az arcán szenvedett el. Sergi Busquets, a Barcelona középpályása a találkozót követően azt mondta csapattársa sérüléséről, hogy reméli, nem tört el Messi orra, de az argentin feldagadt arca szerinte nem sok jót sejtet."
1111,sport,"A Barca szokásos kezdőjét egy helyen bontotta meg, jobbhátvédben Sergi Roberto helyett Semedo kezdett. A United-edző Solskjaer többet változtatott, csak két csatárt tett föl, Lukakut és Rashfordot, a harmadikat, Martialt és a szintén támadó Lingardot is csak a padra ültette, és inkább a szélsőhátvéd Dalotot nevezte a kezdőbe, a középpályára, egy 4-4-2-höz.
A Barca erősen kezdett, az első hat percben 89 százalékban volt nála a labda, és a 12. percben, első helyzetéből meg is szerezte a vezetést. Messi kapott nagy labdát a tizenhatosra, ballal nem ért hozzá túl jól, de remekül ívelte középre, Luis Suarez az ötösre fejelt, és a labda a hálóban kötött ki.
A vendégörömöt lelőtte a partjelző, aki nagyon határozottan lest jelzett, de a BL-ben tavaszra bevezették a videóbírót, ami gyorsan leleplezte az igazságot, nem volt les, 0-1.
A gólt először Suareznek adták, de az ismétlésből már jól látszott, a labda Shaw-n pattant meg, és jutott a kapuba, öngól volt. Coutinho a vonalon még megpróbált belefejelni, sikertelenül.
A Barca mintha ekkor nem hogy a meccset, de a párharcot is befejezettnek tekintette volna, a koncentrációja csökkent, a csapat pontatlanná vált, igaz, így is tartotta a hazaiakat.
A 30. percben jött az első veszélyesebb hazai támadás, McTominay csinálta meg a cselt Piqué mellett, aki enyhén eltalálta a lábfejét, a unitedes esett, de spéttel, a bíró továbbengedte a játékot, és a videóbírója sem szólt neki, hogy meg kéne nézni a büntetőgyanús esetet.
Rocchi mégis fújt, Messi feküdt vérző orral a füvön: azelőtt került a földre, hogy McTominay megkapta volna a labdát, Smalling ment bele nagy rössel, és a visszalendülő karjával orrbavágta. A bőr szakadt fel az orrán, kis ápolás után folytatta.
A 35. percben Suarez tartotta meg a labdát a United tizenhatosán, Smalling kipöckölte azt, az érkező Coutinhónak, akinek lapos lövését okosan, lábbal védte De Gea.
A 38. percben jött az első igazi hazai helyzet, Dalot kapott tökéletes labdát a fejére, de az ötös sarkáról ügyetlenül stukkolt, keresztbe a kapu előtt.
A szünet 0-1 volt, a Barca a második félidőre az öltözőben maradt, a United uralta az első 10 percet - amelyben
Busquets ki kellett volna állítani.
A szétszórt katalán irányító már a 18. percben beszedett egy jogos sárgát, az 50. percben pedig feltartott karjában akadt el egy angol beadás a kaputól úgy 25 méterre. Tök egyértelmű kéz volt, Rocchi bíró nem látta, és mivel sárgát nem lehet videózni a FIFA és az UEFA szabályai szerint - másodikat se -, a középpályás megúszta az esetet. Nagy mázlija volt, hogy a kiváló szögben álló partjelző sem vett észre semmit.
A Barca átvészelte nagy helyzet nélkül, és az 55. percre nagyjából összeszedte magát a sokkal strammabb második félidei United ellen. Cserélt is Valverde Barca-edző már a 65.-ben, Coutinho helyett Vidal, Arthur helyett Sergi Roberto jött be.
Egy perc múlva a Unitedben Lukakut Martial váltotta, csatár helyett csatár jött, majd érkezett Lingard is.
A cserék ellenére csak az utolsó 10 percben pörgött fel újra a meccs, Messi lőtt szabadot 22 méterről: a sorfal alatt próbálkozott, a labda át is jutott, de a sorfalban helyezkedő Busquetsen megpattant, lelassult, az amúgy jó felé vetődő De Gea simán visszaért rá.
Rögtön az ellentámadásból jött a legnagyobb United-helyzet, Rashford lépett ki a tizenegyespont előtt egyedül, de Piquének sikerült kipöckölnie a labdát.
A United az utolsó percekben és a három perces hosszabbításban még egy utolsó attakra indult volna, de a Barca eldugta a labdát. Valverde még cserélni akart, 87:00-t ütött az óra, Alena már ott állt a partvonalnál, de ezután öt percen át nem állt meg a játék, mert a csapattársak nem vesztettek labdát, vagy azonnal visszaszerezték, és újra passzolgattak. A 93. perc elején Vidal szánta meg Alenát, faultolt a félpályánál, így a 21 éves középpályás beállhatott Busquets helyére. A maradék 80 másodpercben labdához már nem ért.
A Barcelona 80 percet takarékon játszott, de így is győzött, történetében először verte idegenben a Manchester Unitedet. Hat nap múlva favoritok a visszavágón is, de az előző körben a PSG 2-0-ra nyert az Old Traffordon, aztán mégis kiesett.

a

A Real-verő Ajax a Juventustól sem rettent meg, Erik Ten Hag csapata már az első perctől kezdve lerohanta az olaszokat, és a mérkőzés nagy részében egyértelműen dominálta is a játékot.A hollandok legaktívabb játékosa a marokkói Hakim Ziyech volt, aki az első 25 perc alatt háromszor is próbálkozott, két lövését bravúrral kellett védenie Szczesnynek. 
A szerb Tadic is nagy formában játszott, ahogy úgy általában mindenki az Ajaxból, a Juventusnak csak elvéve akadtak lehetőségei, Ronaldót is nagyon szépen kivették a játékból a holland védők. Az első félidő egyértelműen az Ajaxé volt, de végül mégis a Juve örülhetett: az addig szinte semmit nem csináló Ronaldo szerzett gólt egy pazar fejessel a 45. percben. Ez volt a portugál klasszis 125. gólja a Bajnokok Ligájában.
Az Ajax nem tört meg a bekapott gól után – olyannyira nem, hogy a második félidő legelején Neres azonnal egyenlített:
Nem volt kis gól, a brazil középpályás kiválóan csavart a kapu bal oldalába. Nagy formában van a Real kiverése óta.A következő 20 perc ismét az Ajaxé volt, a hollandok megállás nélkül hajtottak. Előbb Neres lőtt egy les miatt érvénytelenített gólt, majd Schöne szöglete után fejelhetett Veltman, de a végig nagyon aktív Ziyech-nek is volt egy jó lövése 18 méterről.
A nagy rohanásban a mérkőzés végére elfáradt az Ajax, az utolsó percekben már inkább a Juventus akarata érvényesült, Douglas Costának még egy kapufája is akadt a hajrában, illetve Cancelo lecsúszott beadása is okozott némi veszélyt. De összességében a Juve egyszer talált kaput, Ronaldo góljánál.
A vége 1-1, a Juve nagy favorit a jövő keddi visszavágóra, ezt persze a torinói edző, Max Allegri sem tagadta, aki így értékelt:
Lehetett volna ebben több is, de az 1-1 nagyon jó eredmény idegenben, jobb mint a 0-0, mert lőttünk gólt idegenben. A meccs előrehaladtával szenvedtünk, az Ajax nagyon jó csapat, de utána visszajöttünk. A fiatalabb játékosaink is nagyszerűek voltak, jól regáltunk az elveszített labdákra is, és ez biztató a visszavágóra.

a
"
1113,sport,"
Szombaton fejeződött be az NHL 2018–2019-es szezonjának alapszakasza és csütörtök hajnalban öt meccsel kezdődik a playoff, amely mindig nagyon másképp szokott alakulni, mint az az első 82 meccs után látszik. Ha így lenne, talán már most oda lehetne adni a Stanley-kupát a Tampa Baynek, amely hatalmas fölénnyel nyerte az alapszakaszt, ligarekordot állított be, és szenzációs egyéni teljesítményeket hozott.

A Tampa hiába lett 128 ponttal a legjobb, 62 győzelmével hiába állította be a Detroit 1995–1996-os szezonjában mutatott hasonló produkcióját, könnyen lehet, hogy úgy jár, mint a Red Wings 23 évvel ezelőtt. Az akkor abszolút esélyes a főcsoport-döntőben a későbbi győztes Colorado ellen kapott ki.
Az a tény is erősíti a fenti megállapítást, hogy az elmúlt 15 év statisztikája szerint, 2003 óta legfőbb esélyesként csak a Detroit (2008) és a Chicago (2013) tudta hazavinni a serleget, illetve a Vancouver (2011) tudott még bejutni a döntőbe.
            
Az viszont biztos, hogy a klub csatára, Nyikita Kucserov lett az NHL legnagyobb orosz játékosa. 41 góljával és 87 gólpasszával első alkalommal nyerte meg az alapszakasz legtöbb pontot gyűjtő játékosának járó Art Ross-kupát. A Lightning játékosa az alapszakasz valaha volt legtöbb pontot szerző orosz játékosává vált, hat klubrekordot is megdöntött. De egészen lenyűgöző a másik két legjobb floridai csatár teljesítménye is: Steven Stamkos 98, Brayden Point 92 ponttal zárt.
Már a főcsoportban komoly kihívója lehet a bajnoki címet védő Washington Capitals, amelyben Alekszandr Ovecskin ismét megnyerte az alapszakasz gólkirályi címet, a Maurice Richard Trophyt és nyolcadik olyan szezonja volt, amikor legalább 50 gólt ütött (most 50 jött össze). A Tampa Columbusszal, a Washington a a Carolina ellen, ami 2009 után először jutott a rájátszásba.
Oda kell figyelni a New York Islandersre is. A korábbi négyszeres bajnokot mindenki lesajnálta a szezon előtt, amikor legjobb játékosa, John Tavares gyakorlatilag hazaköltözött Torontóba. Érkezett Lou Lamorielo általános igazgatónak, a Washingtonnal bajnok Barry Trotz szakvezetőnek és a csapat 104 ponttal keleten a negyedik legtöbb pontot gyűjtve jutott tovább. Az Islandersnek elsőre a Pittsbught jutott, míg a konferencia második helyén végzett Boston a Toronto ellen fog kezdeni.
Bár tényleg bármi megtörténhet, de az alapszakaszban tapasztaltak alapján meglepetés lenne, ha nem ismét – sorozatban negyedszer – keletről kerülni ki a bajnok. A nyugati konferenciát az a Calgary nyert meg, aminek 107 pontja egyszer volt csak története során, száz pont fölé 2006 óta nem jutott és az utolsó 13 szezonban egyetlen párharcot tudott csak megnyerni a playoffban.
Ismét playoffba jutott a tavaly története első szezonjában egészen a döntőig menetelő Las Vegas: Jó esélyekkel vág neki a rájátszásnak a Nashville és a San Jose, bár utóbbi csapat, de talán az egész liga legjobb védője, Erik Karlsson az alapszak utolsó 33 meccséből 27-et kihagyott sérülés miatt, felépült, de nem tudni milyen állapotban van.
Ami a búcsúzókat illeti, az Edmontonnal az a furcsság esett meg, hogy úgy lett nyugaton az utolsó előtti, hogy két csatára, Connor McDavid és Leon Draisaitl is száz pont fölé jutott. Előbbinek 116, utóbbinak 105 pontja lett és ilyen az Oilers történetében 1989 óta nem volt. Akkor a finn Jari Kurri és Jimmy Carson tett valami hasonlót.
Kiesett a Montreal Canadiens is, amely az utolsó kanadai csapat volt, amely 1993-ban megnyerte a bajnokságot. Azóta a sportág őshazájában nem köszönthettek Stanley-kupagyőztest. Az elmúlt 26 évben csak ötször fordult elő (Vancouver Canucks, 1994; Calgary Flames, 2004; Edmonton Oilers, 2006; Ottawa Senators, 2007; Vancouver, 2011), hogy legalább döntőig eljutott kanadai csapat. Idén a Calgary mellett a Toronto, vagy a Winnipeg törtheti meg az átkot.

NHL rájátszása, főcsoport-negyeddöntők


Nyugati Konferencia
"
1114,sport,"
A szentesi vízilabda klub egyik edzője úgy megütötte 15 éves játékosát, hogy annak eltört a szegycsontja – tudta meg az RTL Híradó. 

A játékosnak azt akarta megmutatni, hogyan állítsa meg víz alatt a támadóját. Az ütés után a fiú még játszott, este lett rosszul. A klub azonnal elküldte az edzőt. A férfi azt mondta a Híradónak, sajnálja az esetet, és vállalja a felelősséget."
1115,sport,"Veréb István bronzérmes lett a szabadfogásúak 92 kilogrammos kategóriájában a bukaresti birkózó Európa-bajnokságon. 
A Haladás versenyzője a török Ibrahim Bolukbasi elleni 4-2-es szerda esti győzelmével pályafutása harmadik Eb-bronzát gyűjtötte be 2014 és 2017 után, egyúttal a román fővárosban a magyar csapat első dobogós helyezését szerezte.
""Tudtam, hogy jobb leszek, mint tavaly. Mondjuk annál nem volt nehéz, a budapesti vb-n szinte bárkitől kikaptam volna a fogyasztás miatt. Azt a szereplést szinte szégyenfoltként éltem meg, ezért meg akartam mutatni, hogy tudok még birkózni, ha nem kell fogyasztanom, ezért váltottam súlycsoportot"" - mondta az MTI-nek Veréb, aki három nőnek ajánlotta mostani sikerét: a feleségének, a kislányának és az édesanyjának.
A keddi vesztes meccséről úgy nyilatkozott, hogy a végül győztes azeri Sarif Sarifov mellett csak a lengyel Zbigniew Mateusz Baranowskit nem akarta ellenfélül kapni, mert tőle rendszeresen kikap, egyszerűen nem fekszik neki a stílusa.
""A vigaszágon szinte biztos voltam a győzelemben, mert a bemelegítő teremben láttam az ukrán Bohdan Hricaj arcán, nem hisz abban, hogy nyerhet ellenem. A meccsen taktikai okokból kértem a challange-et, hogy rápihenjek a hajrára, és ez bejött"" - jelentette ki Veréb, aki a bronzmeccsről szólva elárulta, Bolukbasi vele ellentétben belefogyott ebbe a súlycsoportba, azaz ő fizikálisan erősebb nála, de állóképességben gyengébb, ezért sikerülhetett a végén pontot elérnie rajta. Veréb egyelőre nem akart a folytatásról beszélni."
1116,sport,"A magyar női jégkorong-válogatott 0-2-ről felállva 6-2-re verte Dániát a budapest, divízió I/A- csoportos világbajnokságon. Ezzel három forduló után két győzelemmel és egy büntetőkkel elveszített meccsel áll-.
Nem kezdődött jól a meccs, hiszen az eddig kettőből kettőt nyerő dánok a 10. percben megszerezték a vezetést. Ez azért is volt történelmi jelentőségű, hiszen világbajnokságon ez volt az első gól amit a dánok ütöttek a magyaroknak. Tavaly novemberben, edzőmeccsen kaptunk ki tőlük 6-5-re.
A folytatás sem lett megnyugtatóbb, hiszen a 14. percben Josefine Persson már a második gólját szerezte, de nem lehetett aggódó magyar arcokat látni, és a középső harmadban ki is derült, hogy miért.
Kevesebb mint nyolc perc alatt nem hogy megfordítottuk a meccset, amelyben a legjobb magyar játékos, Gasparics Fanni főszerepet vállalt. A 27. percben Averi Noorennek adott gólpasszt, majd két szép gólt szerzett. Előbb az ellenfél korcsolyája, majd a kapusról kipattanó korong segített be. A 35. percben pedig ismét Noorent szolgálta ki zseniális passzal.
Az utolsó játékrész hetedik percében Huszák Alexandra eldöntötte, hogy végképp ne kelljen izgulnunk a folytatásra. A dánok megpróbálkoztak még a lehetetlennel, öt perccel a vége előtt levitték a kapusukat, de kaptak egy újabb gólt, amit Dabasi Réka szerzett. Ezzel már kiütés lett a vége.
A magyar csapat ezzel egy újabb fontos lépést tett a feljutás felé. Győzelmével a magyar csapat biztosan vezeti a csoportot, függetlenül az esti, osztrák-szlovák meccs eredményétől. Pénteken az utolsó, még nulla pontos olaszok legyőzésével újabb hatalmas lépést tehetünk a feljutás felé.
Divízió I/A csoportos női világbajnokság

Magyarország-Dánia 6-2 (0-2, 4-0, 2-0)

Ausztria-Szlovákia 3-2 (1-1, 0-0, 1-1, 0-0, 1-0) - szétlövéssel
Norvégia-Olaszország 2-0 (1-0, 0-0, 1-0)
Az állás: 1. Magyarország 7 pont, 2. Dánia 6 (11-8), 3. Norvégia 6 (8-6), 4. Ausztria 5, 5. Szlovákia 3, 6. Olaszország 0
(Borítókép: A magyar Alexandra Gowie (b) és a dán Michelle Hansen a női jégkorong divízió I/A világbajnokság Magyarország - Dánia mérkőzésén a káposztásmegyeri Vasas Jégcentrumban 2019. április 10-én. - fotó: Czagány Balázs / MTI)"
1117,sport,"
A 2004-ben diszkoszvetésben olimpiai ezüstérmet nyert Kővágó Zoltán szerdán lett 40 éves, de még most is hatalmas dobásokra képes, és nem úgy tűnik, hogy a befejezésen törné a fejét. A DIGI Sport híradójának azt mondta, ha már a 2023-as budapesti vb-n ott lenne, akkor egy évvel később a párizsi olimpiára is megpróbálna kijutni. Komoly kritikával illette a hazai edzőket, egyúttal arról is beszélt, néha úgy érzi, olyan, mintha gépek ellen versenyezne.

„Pont azt a fizikális kondit tudom hozni, amit két-három vagy négy évvel ezelőtt, egyelőre különösebb változást ilyen szempontból nem érzek. Közben pedig, nekem vannak még ilyen beteg vágyaim is, hogy esetleg a 2023-as budapesti világbajnokságon el kellene indulni. Milyen remek dolog lenne, hogy indultam a 98-as felnőtt Európa-bajnokságon, amely szintén Budapesten volt, eltelik 25 év, és a világbajnokságon is részt veszek” – nyilatkozta a láthatóan remek formában lévő atléta a DIGI Sport - Sport24-nek.
Kővágó Zoltán már edző is, hiszen többek között a mögötte tavaly ob-bronzérmet nyert Huszák Jánost is ő készíti fel. „Példaképnek tartom, mint edzőt és sportolót, amit eddig elért, az példaértékű” – méltatta felkészítőjét a 27 éves diszkoszvető.
A 12-szeres magyar bajnoknak viszont senki nem segít az edzések során. ""Vannak azért Magyarországon edzők, de sajnos az atlétikában – de más sportágakban is – kontraszelekció alakult ki. Majdhogynem a leghülyébbek maradtak egy-két kivételtől eltekintve. 
Nem nagyon lehet kivel együtt dolgozni ezen a szinten.
Az edzőnek is olyan szinten kell lennie legalább, mint ahol a tanítvány van. Ha nem, akkor fogalma sincs róla, hogy mit fognak csinálni, oda hogyan fognak eljutni, hogyan fogja tudni segíteni, mire készülnek, és azt hogyan kell összerakni.”
Kővágó nem titkolja, hogy olimpiai bajnok akar lenni. Arról viszont markáns véleménye van, az ellenfeleit miért nem tudja elrettenteni egy ilyen céltudatos nyilatkozatával.
""Ha ez küzdősport lenne, akkor sokkal jobb esélyeim lennének, mert gyakorlatilag majdhogynem gépek ellen kell versenyezni. Kaptam érte kritikát három éve, hogy az olimpián azt mertem mondani, a német mérnökök felkészítették a németeket.
De tényleg, két srác, akiknek 58-60 méteres eredményeik voltak javarészt, hogyan tudtak az olimpiai döntőben 67-68 métert dobni? Állt mögöttük néhány ember. Ugyanez igaz a lengyelekre is, a volt szovjet tagállambeliekre, és meg sokakra.
Itt nincs közvetlen kontakt, ezeket az embereket nem nagyon érdekli, hogy ki mit nyilatkozik, vagy ki mit csinál, az érdekli őket, hogy megkapják-e a háttérországot vagy nem. Ha megkapják, akkor ennyi erővel kitekerhetnének a lengyelek is például egy sűrített levegővel működő gépet, ami ellőné a diszkoszt 68 méterre, nem sokkal lenne primitívebb, mint a jelenkori versenyzőik… Itt nincs ilyenfajta ráhatás, mint a ketrecharcban, a K1-ben vagy a profi ökölvívásban van, nem nagyon foglalkoznak egymással az emberek. ”
Arról, hogy meddig folytatni azt mondta: „Hogy ha már ott leszek 2023-ban a vb-n esetleg, akkor még egy évet kell ráhúzni, és akkor meglenne a hetedik kvóta is” – mosolyodott el. Idén szeptemberben lesz a dohai atlétikai vb, majd jön az októberi kínai katonai világjátékok, főképp ezen a két versenyen mindenképpen szeretne nagyot dobni."
1118,sport,"Újabb érdekes statisztikával jött ki a futballstatisztikákkal foglalkozó intézet, a CIES. A Football Observatory hetente megjelenő elemzésében ezúttal azt vizsgálta, hogy Európa egyes bajnokságaiban hány százalékban szerzik a gólokat idegenlégiósok.
Míg az országok rangsorában 27 és 86 százalék között mozog ez az adat, a klubok tekintetében már 0 és 100 százalék között találhatunk számokat. Egy magyar klub nagyon előkelő helyen áll a rangsorban.
A Paks egyike azon kluboknak (többek között a francia Guingamp és a spanyol Athletic Bilbao mellett), amelynek a bajnokságban csak hazai gólszerzői vannak. Ez persze az Athleticnél sem akkora meglepetés, hiszen a Bilbaóban csak baszkok vannak, ahogy Pakson csak magyarok.
Az országok bajnoki rangsorában a ciprusi az, ahol a gólszerzés leginkább a légiósok feladata, 86,8%-on állnak.
Második a török liga, harmadik az angol Premier League. NB I. a középmezőnyben szerepel a 44,3%-os eredménnyel. A gólok kevesebb mint a harmadát rúgják külföldiek a cseh, az izraeli, a szerb és az ukrán élvonalban.
A magyar bajnokságban a Budapest Honvéd az a csapat, amely góljainak túlnyomó részét (83,9%) külföldiek szerzik.
De vannak olyan egyesületek is, mint a ciprusi AEK Larnaka, a török Rizespor, a szlovák Senica, ahol ebben a bajnokságban csak idegenlégiós rúgott gólt.
A Honvédnál figyelembe kell venni, hogy a Vajdaságban, Szerbiában született, de már a magyar válogatottban is bemutatkozott, 13 bajnoki gólnál járó, az NB I.-es góllövőlistát jelenleg vezető Holender Filipet is külföldinek számolják a CIES-nél.
Nem szokványos, hogy a Premier League-ben 8. helyen álló Wolverhamptonban 14 légiós van a keretben, és a 40 szezonbeli góljukból csak egyet nem külföldi rúgott, Ryan Bennett találatát húzhatták angol név mellé. Így jön ki náluk a 97,4 százalék.
A Transfermarkt.com adatai szerint egyébként a magyar bajnokságban 124 külföldi játszik, ami játékosok 37,8 százaléka."
1119,sport,"Az Európai Labdarúgó Szövetség (UEFA) a pénzügyi fair play szabályok megszegése miatt ismét vizsgálódik az AC Milannál, írta az MTI. Az UEFA december közepén már elmarasztalta a milánói klubot, melynek akkor 2014 és 2017 közötti időszakra eső gazdálkodását ellenőrizték. Ezúttal a 2017 utáni pénzügyi mérlegeket vizsgálja felül a szervezet.

Négy hónapja az európai szövetség 12 millió euróra büntette az AC Milant, az olasz klubnak emellett 2021. június 30-ig eleget kell tennie a szervezet által támasztott gazdasági előírásoknak. Ezek legfontosabb eleme, hogy egy egyesület nem költhet többet, mint amennyi a bevétele. 


A decemberi büntetésben az is szerepelt, hogy a Milant egy évre kitiltják a nemzetközi kupaporondról, amennyiben az előírásoknak nem tud megfelelni.

Az UEFA hasonló ok miatt már kizárta a Milant az Európa-ligából a mostani szezonra, de a klub sikeresen fellebbezett a nemzetközi Sportdöntőbíróságnál (CAS). A piros-feketék így indulhattak a második számú európai kupasorozatban, melyben azonban nem jutottak tovább a csoportkörből."
1120,sport,"Marco Rose lesz a következő idénytől a Borussia Mönchengladbach futballklub vezetőedzője.
A német egyesület múlt kedden jelentette be, hogy Dieter Hecking a szezon végén távozik, szerdán pedig megnevezték utódját, aki jelenleg Szoboszlai Dominik csapatának, a Salzburgnak a trénere. Nála lett első osztályú futballista a 18 éves magyar tehetség.
A 42 éves Rose a Salzburg juniorcsapatával megnyerte 2017-ben az ifjúsági Bajnokok Ligáját, 2018-ban pedig bajnok lett a felnőttekkel, és elődöntőbe jutott az Európa Ligában.
Az 54 éves Hecking 2016 decemberében vette át a Gladbachot, tavaly decemberben még 2020 júniusáig szóló szerződéshosszabbítást jelentettek be a felek.
A mostani szezon első fele remekül sikerült a Mönchengladbachnak, a Bundesliga félidejében harmadik helyen állt a Borussia Dortmund és a Bayern München mögött. A tavaszi folytatás kevésbé alakult jól, már csak ötödik a csapat, nem áll Bajnokok Ligája-indulást érő helyen. (MTI/Index)"
1121,sport,"Nem túl gyakori a Bajnokok Ligájában, hogy egy, sőt - sajnos - egy időben rendeznek két olyan meccset, amelynek résztvevői korábban már BL-döntőben is játszottak egymással.
Manchester United-Barcelona és Ajax-Juventus a szerdai program 21 órától.
A ManUnited-Barca-döntőkre könnyebb emlékezni, igaz, az első már 10 éve volt, 2009-ben, Rómában a Barca nyert 2-0-ra, majd két évre rá Londonban szintén, 3-1-re.
A United-Barca-rangadók BL-klasszikusok, bár 2011 óta nem futottak össze. 2008-ban elődöntőt játszottak, ott 0-0 és 1-0 után az angolok mentek tovább a moszkvai döntőbe egy óriási Scholes-góllal, és nyerték is meg azt.
Egy állandó pont van ezeken a meccseken 11 éve, Lionel Messi, aki mind a négy legutóbbi MU-Barcán játszott, utóbbi két döntőjükön egy-egy gólt is szerzett.
2008 előtt újabb 10 évet kell visszamennünk, az 1998-99-es szezon csoportkörében találkoztak, és
oda-vissza 3-3-ra végeztek.
A kupát akkor is a United nyerte, a 99-es, legendás, Bayern elleni döntőben.
1994 ősze a még régebbi BL-dátum, a romáriós, Lee Sharpe-sarkazásos Old Trafford-i 2-2 után a Barcelona 4-0-ra győzött a Nou Campban, szintén csoportmeccseken.
Történetükhöz hozzátartozik, hogy a BL előtti időkből is jól ismerik egymást. A Ferguson-éra kulcsmeccse volt az 1991-es Kupagyőztesek Európa Kupája-döntő, amikor a MU 2-1-re verte Johan Cruyff csapatát.
Még egy nagy párharcuk van 1984-ből, ugyancsak a KEK-ben, már a kieséses szakaszban 2-0-ra nyerte otthon a Barcelona a negyeddöntő első meccsét, de a ManUnited 3-0-val vágott vissza otthon, és továbbjutott.
Hasonlóan fontos előélete van
az Ajaxnak és a Juventusnak, ők már 1973-ban BEK-döntőt játszottak, az Ajax győzött 1-0-ra.
1974 őszén az UEFA-kupában 2-2-es összesített állás után egy idegenbeli góllal ment tovább a Juve, 78-ban BEK-negyeddöntőben szintén 2-2-re végeztek, csakhogy két 1-1 után: büntetőkben a Juventus volt jobb (3-0).
Következő összecsapásuk már egész közeli, csak 23 éve volt, és ott is tizenegyesek döntöttek. Az 1996-os Bajnokok Ligája-döntőben 1-1 megint, a Juventus örülhetett Ravanellivel, Viallival és Del Pieróval a soraiban.
Ahogy alig egy évvel később, a BL-elődöntőben is: 2-1-re győztek Amszterdamban, majd 4-1-re Torinóban, ekkor már Zidane is ott volt a a Juventusban (Ravanelli és Vialli már nem).
2004 őszéről akad még egy kevésbé emlékezetes párharcuk, a BL-csoportban itt is, ott is a capellós, ibrahimovicos Juve nyert 1-0-ra.
2010 februárjában látták egymást legutóbb, az Európa Ligában a Juventus idegenbeli 2-1-es győzelem után hazai 0-0-val verte ki az Ajaxot még a kieséses szakasz legelején, a 32 között.
Szerda este 9-től az Indexen online közvetítésünkben követheti az MU-Barcát és az Ajax-Juvét is."
1122,sport,"Kedden nem csak egy korszakos egyéniség búcsúzott az NBA-ben hazai közönségétől, hanem kettő, Dirk Nowitzki mellett Dwyane Wade is visszavonul a szezon végén. Miamiban most játszott utoljára, és bár 30 pontot dobott a Philadelphiának, 122-99-re nyertek is, ám a rájátszástól el kellett köszönniük, mert a párhuzamosan zajló Pistons-meccs eredménye rosszul alakult számukra.
A közönséget ez nem zavarta, érzelmes búcsút vettek egyik kedvencüktől, aki 2003-tól 2016-ig, majd ebben az idényben újra a Heatben játszott, és korábban három NBA-bajnokságot nyert vele.
Barack Obama videóüzenetét is bejátszották, a volt amerikai elnök igen szívhez szólóan magasztalta a 37 éves klasszist.
16 éven át vibráló zsákolásokat, nagy pillanatokban nagy dobásokat és több blokkot adtál nekünk, mint bármelyik védő a történelemben. Kész voltál feláldozni a tested, és néha az egódat is a címekért. És ha padlóra is kerültél, megmutattad nekünk, hogyan kell felállni. Chicagói szellemiséget mutattál, és büszkévé tettél minket
- mondta a chicagói Obama utalva rá, két szezonnal ezelőtt Wade a Bullsban is lehúzott egy idényt.
Wade nem szomorkodott, sikeres karrieren van túl, ő a Heat történetének legeredményesebb pontszerzője, ő lopta a legtöbb labdát és adta a legtöbb asszisztot, illetve játszotta a legtöbb meccset a csapat mezében. Amellett, hogy ott volt mindhárom bajnoki címüknél, 2006-ban, 2012-ben és 2013-ban, az elsőnél ő lett az MVP (a legjobb játékos) is.
Még az ünnepség előtt, a meccsen akadt egy vicces búcsújelenete is, amikor Wade az egyik dobása után az első sorban ülő nézőkön landolt: épp Chrissy Teigen modellen és férjén, a popénekes John Legenden.
A pillanatot egy fotós elkapta, Teigen természetesen posztolta, és kommentjében azt írta: ""Mint egy reneszánsz festmény:)))"".
😂 a renaissance painting https://t.co/ZKlD1Ch2gJ
Wade-nek egy meccse még maradt, csütörtökön Brooklynban, a Nets ellen fejezi be végleg."
1123,sport,"José Mourinho szerint a Bayern München a nemzetközi futball egyik ""óriása"", de a portugál sztáredző csodálja a Borussia Dortmundnál zajló szakmai munkát is.
A jelenleg csapat nélküli, 56 éves tréner a Sport Bild című német napilap szerdai számában elismerően nyilatkozott Niko Kovacról, a Bundesligában címvédő és jelenleg is tabellaelső klub vezetőedzőjéről, akit már első találkozásukkor megkedvelt: ""úgy éreztem, hogy sok mindenben azonosan gondolkodunk, és kölcsönös tisztelettel viszonyulunk egymáshoz"".
Mourinho elmondta, ""őszintén reméli"", hogy Kovac megtarthatja majd a müncheni posztját, mert ""nagyon keményen dolgozott azért, hogy erre a szintre eljusson"".
A Borussia Dortmundot is igyekezett magasztalni Mourinho, csodálja ""azt is, hogy versenybe szállnak egy olyan óriással, mint a Bayern München.""
""Teltházas stadionok, kiváló szervezés, nagyon jó taktikai húzások a legtöbb csapatnál, meglehetősen érdekesnek találom a Bundesligát""
- dicsérte az egész német futballt.
José Mourinho az FC Portóval nyert 2004-es Bajnokok Ligája-győzelem után dolgozott a Chelsea-nél, az Internazionalénál - amellyel szintén BL-t nyert - és a Real Madridnál, ebben az időszakban húsz trófeát nyert. Legutóbb a Manchester Unitedet irányította, onnan decemberben menesztették.
Az elmúlt hónapokban tévés szakértőként maradt a futball vérkeringésében, de már beszélt arról is, milyen feltélekkel térne vissza a kispadra. A nyáron szeretne újra munkába állni, legutóbb a Lyonnál emlegették. A Bundesligában még nem dolgozott. (MTI/Index)"
1124,sport,"Jürgen Klopp elégedett a végeredménnyel azok után, hogy a Liverpool 2-0-ra nyert kedden este a vendég Porto ellen a Bajnokok Ligája-negyeddöntő első mérkőzésén.
A gólokat Naby Keita és Roberto Firmino szerezték, de szakértők szerint a hazaiak messze tudásuk alatt teljesítettek, és nagyon nehéz dolguk lesz a jövő heti, portugáliai visszavágón.
A második félidőben kicsit elveszítettük az irányt, de nincs mit kritizálni, a 2-0 nagyon-nagyon jó eredmény. Van visszavágó is, és tudtuk, hogy ma este még nem tudjuk eldönteni a párharcot, így most oda kell mennünk, és újra harcolnunk
- mondta a német tréner.
Bár a 26. percre már kétgólos hátrányba került, a Porto a második félidőben mindent megtett a szépítésért, és ugyan ez végül nem jött össze, helyzete nem reménytelen a visszavágó előtt.
Klopp külön kiemelte Jordan Hendersont, szerinte a középpályás ismét remekül élt azzal a lehetőséggel, hogy a korábbiaknál nagyobb szerepet kapott a támadásokban.
Hendo briliáns játékos. Láthatóan tetszik neki ez a pozíció. Nem használtuk őt ezen a poszton három és fél évig, elnézést ezért!
- dicsérte Klopp egyik legjobb emberét, aki az utolsó előtti, kulcspasszt adta a második gólnál.
A másik ágon a Manchester City kisebb meglepetésre 1-0-ra kikapott a Tottenham Hotspurtől idegenben, Pep Guardiola angol bajnoki címvédő csapata január 29. óta először szenvedett vereséget. A katalán tréner ezzel együtt nem volt elkeseredve: ""Azt a néhány lehetőséget leszámítva, amelyet pontrúgásból vagy kontratámadásból alakítottak ki, irányítottuk a mérkőzést. Ha nem játszunk jól, én vagyok az első, aki ezt szóvá teszi, de most nem volt ilyen érzésem.""
A Tottenham győztes gólját ugyanúgy Szon Hung Min szerezte, mint a múlt héten, a klub új stadionjának első mérkőzésén az első, történelmi találatot. A dél-koreai csatár 18 gólnál jár ebben az idényben úgy, hogy augusztusban és januárban is több hetet hiányzott válogatottbeli kötelezettségei miatt. Könnyen lehet, hogy az idény hajrájában ismét több feladat hárul majd rá, mivel Harry Kane, a Tottenham válogatott csatára megsérült a keddi meccsen.
""Csapatként soha nem adjuk fel, az utolsó pillanatig harcolunk - mondta Szon. - Nagyon nehéz mérkőzés volt, de a végén pontosabbak voltunk, mint ők.""
A Liverpool-Porto és a Tottenham-Manchester City párharcban is jövő szerdán rendezik a visszavágót. (MTI/Index)"
1125,sport,"Vezéráldozattal járt a Tottenham Hotspur 1-0-ás Manchester City elleni győzelme a Bajnokok Ligájában kedden, a londoniak elveszítették legjobb játékosukat, Harry Kane-t.
A szezonban 24 gólos csatár féllábon ugrált le a pályáról, miután lába találkozott a citys Fabian Delph lábával, az ellenfél talpa alá került, és aláfordult a bokája.
Nagyon nagyon szomorú ez, hiányozni fog nekünk. Lehet, hogy a szezon végéig. Aggódunk. Reméljük, nem nagy dolog, de nincs sok ideje felépülni. Kificamította a bokáját, meglátjuk, mi lesz
- idézte az ESPN Mauricio Pochettino Spurs-edzőt.
Kane január 15-én ugyanezzel a bokájával dőlt ki hat hétre, akkor szalagsérülést szenvedett. További vizsgálatok várnak rá, de a stadiont mankókkal hagyta el.
Pochettinónak Delph-fel akadt nézeteltérése az esetnél, a lefújás után látványosan megbeszélték. A tréner elárulta, miről volt szó.
Azt próbáltam elmagyarázni neki, hogy sem ő, sem Harry nem akarta bántani a másikat, kemény összecsapás volt, és Harrynek kiment a bokája. Azt mondtam Delphnek, szerencséd volt, mert a VAR megnézte, és technikailag ez piros lap lehetne. De szerintem mindketten a labdára mentek.
Ha a VAR (videóbíró) megnézte, az nem baj, de a világ vicce lett volna, ha ezért Delphet kiállítják, jó döntés, hogy semmi szabálytalant nem láttak. Kristálytisztán elrúgta a labdát, amire Kane-nek esélye sem volt,
a spursös belement egy olyan csatába, amiben csak veszíthetett, Nem az ő labdája volt.
Pechje, hogy még a bokája is aláfordult.
A Tottenhamnek 6 bajnokija és legalább egy BL-meccse van hátra a szezonból, nagyon érzékenyen érintené őket, ha elveszítenék Kane-t. A bajnokságban a BL-indulásért küzdenek, és a City elleni 1-0 után elméletileg a visszavágón is lehet esélyük. Jövő kedden játszanak Manchesterben, Kane-nek nincs sok ideje.
Reményt adhat Pochettinóéknak, hogy Kane nélkül verték a City-t, a győztes gólt a koreai Szon rúgta a 78. percben."
1126,sport,"Nem új dolog, hogy egy bíró nem áll a helyzet magaslatán egy futballmeccsen, de hogy a videóbíró korában olyat meg lehessen úszni, amit a liverpoolos Szalah, még inkább a mancitys Fernandinho művelt a keddi BL-meccseken, ahhoz mázli kell és meghökkentő figyelmetlenség a videósoktól. (Vagy szándékos hallgatás, de ezt gyorsan felejtsük is el.)
A Tottenham Hotspur-Manchester City első félidejének végén a spursös Harry Kane és a citys Fernandinho ütközött a levegőben, a manchesteriek középpályása az angolra esett. Már az érkezéskor elkerülhető lett volna, hogy a karja megüsse a fejét, de amit utána tett, indokolatlan durvaság.
Belekönyökölt Kane fejébe, majd a tarkóján megtámasztva magát szállt le róla.
Teljesen egyértelmű a könyökös, ráadásul ott, tarkótájon még veszélyes is. Kuijpers bíró nem látott semmit, videóbírója meg nem szólt neki, hogy ez talán kiállítást érhetne.
Sárga miatt nem figyelmeztetheti a játékvezetőt, de ha úgy érzi, lehetséges a piros is, kérheti a bírót, hogy nézze meg a videót.
A meccs legvégén volt még egy necces eset, amikor Danny Rose szándékosan belenyúlt - épp - Fernandinho arcába.
A bíró ezt sem látta - nem is láthatta, rossz szögben állt - , a videóbíró se szólt, igaz, ez sanszosan inkább csak sárga lehetett volna.
A Liverpool-Portón is a hajrában akadt egy kérdéses szituáció: 2-0-ás vezetésnél Szalah ment talppal egy erősen veszni látszó labdára, a védő hamarabb is ért oda, elrúgta a labdát, az egyiptomi csatár pedig telibe talpalta a lábszárát.
Láttunk már ilyenért pirosat még Angliában is, nem hogy BL-meccsen, Spanyolországban meg, ahonnan Mateu Lahoz játékvezető érkezett és fúj hetente, végképp. Most vagy nem látott semmit, vagy nem történt semmi szerinte. A videóbíró sem izgatta magát, a játék ment tovább."
1127,sport,"Utolsó hazai mérkőzését játszotta Dirk Nowitzki a Dallas Mavericksben, a sztár az észak-amerikai kosárlabdaliga (NBA) mostani szezonja után visszavonul.
""Ez volt az utolsó hazai meccsem. De itt maradok, mert ez az új hazám, a feleségemé és a gyerekeimé is. Texasi lettem, és köszönök mindent nektek""
- mondta a 40 éves játékos, miközben a nézők ünnepelték. Elérzékenyült, megköszönte a mintegy 200 csapattársának is, akivel bő 20 év alatt együtt játszhatott Dallasban.
Oda is tette magát az utolsó napján: 30 ponttal, 8 lepattanóval és 3 gólpasszal zárta a meccset, így
Michael Jordant megelőzve a legidősebb játékos lett az NBA-ben, aki 30 pontot szerzett egy meccsen.
A 213 centis Nowitzki - aki 1998-ban mutatkozott be a ligában, melyben csak a dallasiaknál szerepelt - az idény elején sérüléssel küszködött, december közepén tért vissza a pályára. Elismertségét jelzi, hogy kosarai után még az ellenfél szurkolói is megtapsolták.
A búcsúnak Mark Cuban klubtulajdonos megadta a módját, ugyanis Jordanen kívül valamennyi régi sztárt meghívta a meccsre, akire Nowitzki fiatalon felnézett:
a pályán köszöntötte a lelépő németet Larry Bird, Scottie Pipen, Charles Barkley, Detlef Schrempf és Shawn Kemp is.
Cuban beszédében nem győzte méltatni Nowitzkit, akit biztosított arról, hogy örökre állása lesz a csapatnál.
Nem tudom szavakkal leírni, hogy mit jelentesz ennek a klubnak, de rengeteg dolgot megígérhetek neked. Ígérem, hogy mindig lesz itt munkád, bármit is akarsz csinálni. Ígérem, hogy visszavonultatjuk a mezszámodat, ami persze nem nagy vállalás. Viszont azt is megígérem, hogy minden idők legnagyobb szobrát csináltatjuk meg, és az aréna elé állítjuk majd fel
- mondta Cuban.
A Dallas lemaradt a rájátszásról, így Nowitzki csütörtökön a San Antonio Spurs otthonában szerepel utoljára az NBA-ben.
Minden idők legjobb német kosarasa nyolc éve bajnok lett a Dallasszal - ez a Mavericks egyetlen NBA-győzelme -, 2007-ben a liga legértékesebb játékosának választották első európaiként. Nowitzki az NBA hatodik legjobb pontdobója, tizennégyszeres All Star-válogatott, 21 évet játszott a Dallasban. 
A német válogatottal 2002-ben világbajnoki bronzérmet, a 2005-ös Eb-n ezüstöt szerzett. (MTI/Index)"
1128,sport,"Lemondott posztjáról Magic Johnson, a Los Angeles Lakers kosárlabdaklub elnöke.
A kaliforniai egyesület legendája kedd este sajtótájékoztatón jelentette be döntését, amiről addig nem értesítette Jeanie Busst, a Lakers tulajdonosát, mert - amint fogalmazott - nem lett volna képes szemtől szemben közölni vele elhatározását.
""Egyszerűen annyi az oka, hogy boldogabbnak éreztem magam, amikor nem voltam a Lakers elnöke"" - mondta az 59 éves volt klasszis, aki játékosként öt bajnoki címet nyert a Lakersszel. Nem hallgatta el, hogy szerinte sokan hátba szúrták, és folyamatosan sugdolóztak körülötte.
Magic Johnson távozása meglepetést keltett, ám az nem volt nagy titok, hogy kapcsolata kifejezetten feszülté vált Luke Walton vezetőedzővel, akivel - az ESPN nemrég megjelent riportja szerint - hetek óta nincs beszélő viszonyban.
A Lakers újabb csalódást keltő szezonon van túl, ugyanis hiába szerződtette múlt nyáron LeBron Jamest, a csapat ismét lemaradt a rájátszásról. (Index/MTI)"
1129,sport,"Babos Tímea három játszmában kikapott a 11. helyen kiemelt spanyol Lara Arruabarrenától, így kiesett a 250 ezer dollár összdíjazású bogotai női tenisztorna első fordulójában.
Az első szettet jól kezdte a magyar játékos, ám 4:1-es vezetésénél az eső közbeszólt, és félbe kellett szakítani a meccset. A kényszerszünet után mindkét játékos sokat hibázott, 4:2 után előbb Babos, aztán Arruabarrena, majd újra Babos veszítette el szervajátékát. A szett végül rövidítésben dőlt el, 9-7-re a magyar javára.
A második játszmában a világranglistán 106. spanyol villámrajtot vett, az első hat játékból ötöt megnyert, úgy tűnt, simán egyenlít majd. Babos Tímea viszont összeszedte magát, 5:4-re felzárkózott, és adogathatott az 5:5-ért, de ismét ellenfele koncentrált jobban, így ő nyerte a szettet.
A harmadik játszmában elmaradtak az izgalmak, mivel Arruabarrena egyértelműen jobb volt, simán hozta a szettet, ezzel 2 óra 15 perc játék után a meccset is. (MTI)
1. forduló (a 16 közé jutásért):Arruabarrena (spanyol, 11.)-Babos 6:7 (7-9), 6:4, 6:1"
1130,sport,"1-0-ra verte a Tottenham Hotspur a Manchester Cityt, 2-0-ra a Liverpool a Portót a Bajnokok Ligája keddi negyeddöntős odavágóin, mindkét helyen a hazai csapat győzött.
További hasonlóság, hogy mindkét meccsen volt egy-egy kezezés a tizenhatoson belül, meglehetősen hasonlóak. Nagy különbség viszont, hogy
míg a Spurs ellen büntetőt ítéltek, a Liverpool ellen nem.
Londonban 0-0-nál, a 12. percben fújt 11-est Björn Kuijpers bíró, miután megnézte videón, mi történt. Elég egyértelmű: jön a City-lövés, Danny Rose bevetődik, bal karja az égben, testtől eltartva, a labda útjában, az elakad benne, büntető.
Rose nem értette, Agüero lövését viszont megfogta Lloris kapus, maradt a 0-0.
Liverpoolban már 2-0-ra vezetett a hazai csapat, amikor a 30. perc környékén Alisson kapus saját védője, Alexander-Arnold karjára ütötte a labdát. A hátvéd karja ugyanolyan szögben állt, mint Rose-é, a spanyol Mateu Lahoz játékvezető nem nézte meg az esetet, de megnézette a videóbírójával, majd nem adott tizenegyest.
Kérdés, hogy miért, a két eset kvázi ugyanolyan. A spursösnél kapura ment volna a labda, a liverpoolinál a Porto-csatár felé hullott volna, ha nincs ott Alexander-Arnold felemelt, testtől eltartott karja. Különbség, hogy az egyik labda ellenféltől, a másik csapattárstól jött. Kuijpers szándékosnak ítélte, Lahoz vétlennek, és szögletet fújt.
Az előző BL-körben a Manchester United a Cityéhez nagyon hasonló büntetővel verte ki a PSG-t, akkor a kör végén az UEFA részletesen megindokolta a bíró döntését, hogy miért minősítették kezezésnek, és járt érte 11-es. (A Porto is érintett volt abban a fordulóban is, csak épp jól jött ki a videós ítéletből.) Csütörtökön várjuk az újabb magyarázatot."
1131,sport,"A Németországból hazacsábított, decemberben két és fél évre szerződtetett Radoki Jánosnak 9 meccs jutott a hazai élvonalban, a felcsúti kispadon a hétvégén már Komjáti András ül, aki egyszer már beugrott a szezonban. Amikor tavaly decemberben Benczés Miklós tudása bizonyult kevésnek a klubnál, szintén ő volt a megoldás.
Komjáti a sportigazgató Felcsúton, így vélhetően annak megfogalmazásában is részt vett, hogy az ötödik hely a hivatalos elvárás, ami még egy nyerő szériával akár össze is jöhet, de a kiesés felé is indulhat a kilencedik helyen álló klub.
A klubnál jól lehet keresni, volt olyan pletyka is, hogy többet kapott egy felcsúti edző, mint a Vidinél.
Felcsúton Pintér Attila képviselte egyedül az állandóságot, és neki is csak 61 meccs jutott másfél szezon alatt.
Megnéztük, az elmúlt öt szezonban mennyi edzőt fogyasztottak el azok a hazai csapatok, amelyek mostanában legalább két egymást követő szezonban élvonalbeliek voltak. A Mezőkövesdnél, Vasasnál, MTK-nál a másodosztályú idényt is belevettük a számításba.
Az Újpest olyat tett, mint egyetlen más csapat sem: immár ötödik éve hagyja nyugodtan dolgoznia szerb Nebojsa Vignjevicset. A Fradi is az állandóságot képviseli, igaz, Thomas Dollnak megköszönték a munkát a szezon elején.
Itt a lista:"
1132,sport,"Az FC Porto egy félidőnyi előnyt adott a Liverpoolnak a két csapat kedd esti Bajnok Ligája negyeddöntőjében, és ez bőven elég is volt hozzá, hogy a hazai pályán játszó angolok olyan eredménnyel nyerjék a párharc első meccsét, ami jó esélyt nyújt számukra a továbblépéshez.

b

A Liverpool mintha tanult volna a Bayern München elleni párharc első mérkőzéséből, akkor ugyanis hazai pályán csak 0-0-ra volt képes a magához képest igen visszafogott szezont nyújtó németek ellen, noha lett volna esélye a gólszerzésre épp elég. Más kérdés, hogy a müncheni visszavágón aztán egy 3-1-es sikerrel jutott tovább Jürgen Kopp csapata.
A Porto viszont mintha épp arra játszott volna, hogy majd hasonlóan alakulnak a dolgok, mint a Roma ellen, akkor egy talált góllal 2-1-es vereségre mentették az első meccset, majd hazai pályán3-1-gyel kiverték az olaszokat. Addig ment is a dolog, hogy az ellenfél elhúzott 2-0-ra, csakhogy az idegenben lőtt gólt nem sikerült megszereznie a portugáloknak, így a tervük komolyan megbicsaklott.
A Pool mintha azzal a céllal lépett volna pályára kedden este, hogy a lehető leghamarabb eldöntse a párharcot, és még véletlenül se maradjon izgalom a visszavágóra. Ennek megfelelően egy korai portói támadást követően teljes mértékben magához ragadta a kezdeményezést a hazai csapat, amelynek különösen a jobb oldalával nem bírt megbirkózni a Porto védelme. Ebben jelentős szerepe volt Alexander-Arnold felfutásainak, az ifjú angol hátvéd lényegében az első félidő nagyobbik részét a vendégek büntetőterületének magasságában töltötte.
Arnold pozíciója mögött nyilvánvalóan taktikai megfontolás is volt, nem csak a bátorság miatt játszott ennyire fent. A portugálok ötvédős felállása miatt ugyanis nem volt igazi szélső középpályása a Portónak, ráadásul a vendégek bal oldali támadója, Marega nem sokat segített vissza a védekezésben, így az ezen a szélen védekező Alex Tellesnek folyamatosan egy az egyben kellett (volna) megbirkóznia Arnolddal. Ráadásul amikor Marega mégis visszaért, Szalah a szélről bemozogva magával vitte középre, így Arnold előtt továbbra is óriási terület maradt.
A Pool első gólja Naby Keita megpattanó lövéséből született, Firmino gólja viszont már egyértelműen a jobb oldal kisakkozásából, avagy a Port bal oldali védekezésének mattolásából született.
Keita góljában még volt szerencse:
A második gól viszont már mágnestábla után kiáltott, a labda nélküli játékosok – Szalah, Mané és Milner – mozgása teljesen elvonta a védők figyelmét a gólt összehozó Arnoldról és Firminóról.
A Porto az első félidőben szinte teljesen veszélytelen volt kapura, de így sem maradt nagy helyzet nélkül, és ha a védők által egy szöglet után teljesen ottfelejtett Marega nem töri Allisonba a labdát, akkor lett volna miért izgulnia a hazai drukkereknek, és a második félidő is valószínűleg emlékezetesebbre sikerül.
Marega azonban kihagyta a helyzetét, így 2-0-lal mehettek öltözőbe a csapatok. Majd következett a második félidő, és egy gyökeresen megváltozott mérkőzés. A Pool mintha már fejben a Chelsea elleni hétvégi rangadóra készült volna, ami kulcsmeccs lehet a 29. éve üldözött bajnoki cím szempontjából, míg a Porto mintha úgy gondolta volna, 2-0-lal papíron még maradt egy kis esélye a visszavágóra, a 3-0 viszont már lélektanilag más kategória, ezért nem erőlteték annyira az idegenben lőtt gólt megszerzését, mint az várható lett volna.
Mindebből egy feledhető 45 perc jött össze, amiben a legnagyobb izgalmakat a második félidő elején szerzett liverpooli lesgól jelentette. Aztán – kis túlzással – nem történt semmi.
Így a Liverpool 2-0-ra megnyerte a nyegyeddöntő első mérkőzését, és nagy valószínűséggel eldöntötte a továbbjutás kérdését. Különös tekintettel arra, hogy Klopp csapata talán a legjobban kontrázó együttes jelenleg a világon, így a gólokért támadó Portót még akár nagy különbséggel is megszórhatják a visszavágón.
A Tottenham 1-0-ra nyert a Manchester City ellen egy nem túl látványos meccsen. A találkozót a dél-koreai Szon döntötte el a második félidő vége Viharosan kezdett a Manchester City, ahogy általában szokott. Góljainak a nagy részét az első negyedórában rúgta eddig. Erre most is meg volt az esélye, hiszen a 12. perc a videóbíró segítéségével befújták Rose kezezését. Sergio Agüero nagyon rosszul rúgta, Lloris jól helyezkedett és kiütötte.

b

A félidő nagy részében a City játszott fölényben. Gyorsan átjátszotta a hazai középpályát, de a támadó harmadban már pontatlanok voltak, így kevés helyzetet sikerült kialakítani a Spurs kapuja előtt. Ahogy a Tottenham sem operált jól a gyors kontrákkal, kevés kockázatot vállalt, de így is volt néhány kapura lövés, a legveszélyesebb mégis az, ami fölé ment. Dele Alli kapáslövése szép jelenet volt.
A második félidő első felében még annyi sem történt, mint az elsőben. A csapatok hasonlóan óvatosak maradtak, viszont már sokkal pontatlanabbak. Kevés volt a kapu előtti esemény, és leginkább a sérülések kavarták fel az indulatokat. A Tottenham ismét elvesztette Harry Kane-t, akit egy óra után le kellett cserélni, miután szerencsétlenül jött ki egy Delph-fel való találkozásból.
Amikor már azt gondolta mindenki, hogy gólt sem lát az angol derbin, jött a tottenhames Szon és előbb elcsípett egy elveszettnek hitt labdát a vonal külső peremén, majd visszakanyarodott és ballal bevágta a vetődő Ederson alatt.
A dél-koreai futballista megsérült az eset előtt, úgy nézett ki, le kell cserélni. Végül maradt. Az utolsó tíz percre próbált felpörögni a City, behozták az addig padon ücsörgő Sanét és De Bruyne-ét, de egyenlíteni már nem sikerült, január 19-e óta először vesztett tétmeccset a Manchester City.

(Borítókép: Phil Noble / Reuters) 
"
1133,sport,"A kubai sportolók számára sokáig egyetlen út létezett a profi sport felé: veszélyes utakon át megszökni hazájukból, az esetek többségében a kubai nemzetiségüket feladva. Ezen próbált meg segíteni Barack Obama kormánya, legalábbis a baseballozók esetében, amikor több, Kuba felé nyitást jelentő intézkedés között lehetővé tették, hogy az MLB, vagyis a profi baseball-liga és Kuba külön megállapodásával a kubai sportolók gond nélkül Amerikába igazolhassanak.
Hétfőn ezt az utat törölte el Donald Trump kormánya, amely épp szisztematikusan leépíti a kubai kapcsolatokban az elmúlt években elért lazításokat. A döntést napokkal azután jelentették be, hogy az MLB közölte annak a 34 kubai játékosnak a listáját, akik szabadon szerződhettek volna az MLB csapataihoz – természetesen a liga nemzetközi igazolási szabályait betartva.
A Trump kormány döntése után az MLB alelnöke, Michael Teevan csalódását fejezte ki, hiszen a korábbi megállapodás pont, hogy az emberkereskedelem elleni harc része volt, míg azzal, hogy Trumpék ismét nehezítettek a kubai játékosok Amerikába jutásán, az emberkereskedők kedvére tettek.
Trump az elmúlt időszakban csökkentette a diplomáciai képviselet létszámát Havannában, illetve több olyan szankcióval is sújtotta Venezuelát, ami közvetve Kubára is hatással volt, amiért a gyanú szerint akár több tízezer kubai ügynök is tevékenykedhet Venezuelában Nicolás Maduro hatalmának megtartása érdekében."
1136,sport,"Komoly következménye lett a Bundesliga utolsó bennmaradóhelyén álló FC Augsburg csapatánál a hétvégi, Hoffenheim elleni hazai vereségnek. A klub hivatalos oldalán megjelent közlemény szerint a csapat ingadozó teljesítménye, és főként a 4-0 arányban elvesztett mérkőzés miatt döntött úgy a Bundesliga 15. helyén álló klub vezetése, hogy azonnali hatállyal megválnak Manuel Baum vezetőedzőtől, Jens Lehmann másodedzőtől és a technikai igazgató Stephan Schwarztól.
Az új edző a korábban a Wolfsburgot irányító, 2018 óta csapat nélküli Martin Schmidt lett.
A döntés időzítése abból a szempontból váratlan – még a vasárnap hazai pályán kapott méretes ruha ellenére is –, hogy az elmúlt két meccsét ugyan elvesztette a csapat, de előtte az év legjobb szériáját produkálva 3 bajnokin két győzelmet és egy döntetlent szerzett, legyőzve a listavezető Borussia Dortmundot és 0-0-t játszva Lipcsében.
A drasztikus lépés magyarázata talán az lehet, hogy két forduló múlva sorsdöntő bajnoki vár a csapatra a tabellán eggyel mögötte, már osztályozós helyen álló Stuttgart ellen.

(Borítókép: Szalai Ádám az FC Augsburg - TSG Hoffenheim mérkőzésen 2019. április 7-én. Fotó: TF-Images / Reuters) 
"
1137,sport,"Egy nagyon jó és két elég rossz hírrel szolgált a Juventus szurkolóinak az olasz bajnok kedden kihirdetett utazókerete az Ajax elleni szerdai Bajnokok Ligája mérkőzésre. A legfontosabb hír, hogy a közölt névsor alapján az olaszok a negyeddöntő első mérkőzésén számíthatnak Cristiano Ronaldo játékára.
Bár a hírünk megjelenésekor még nem lehetett tudni, mekkora szerep hárulhat Ronaldóra a meccsen, a Juventus hivatalos Twitterének kora esti bejegyzése szerint Allegri a keddi edzés után a kezdőbe jelölte a portugált.
🎙 Allegri: ""@Cristiano has trained well with the team. He will start tomorrow night.""#GETREADY #AjaxJuve #UCL pic.twitter.com/r8UUJyIkMZ
Cristiano Ronaldo még portugálok Szerbia elleni Eb-selejtezőjén szenvedett kisebb húzódást, az ötszörös aranylabdást le is kellett cserélni a mérkőzésen, ám rögvest a 0-0-lal végződő találkozó után azt nyilatkozta, hogy jól ismeri a testét, és biztos benne, hogy az Ajax ellen már csapata segítségére lehet.
Mivel a neve ott van az utazók között, így a portugál jövendölése úgy tűnik, tényleg bejött.
Ezzel szemben viszont a hétfői edzésen vádlihúzódást szenvedő Giorgio Chillini kimaradt a keretből, illetve a Genoa elleni bajnoki elején bokasérülést szenvedő Emre Cant is Torinóba hagyta a Juventus. Mindkét játékos hiánya komoly veszteséget jelenthet, Can az Atlético ellen nagyon bevált új szerepkörében, a német játékos Allegri találmányaként harmadik védőnek visszahúzódó középpályásként parádézott a meccsen.
Can hiánya még nem tűnik akkora érvágásnak, ha nem is az Atleti ellen bevezetett a speciális feladatkörére, de tradícionális középpályásként a sérüléséből visszatérő Sami Khedira, illetve Bentancour is pótolhatja őt az Ajax ellen.
Ugyanakkor a védelemből kidőlő Chiellini helyén csak a nála lényegesen gyengébb opciónak tűnő Rugani merülhet fel komolyan, bár a veterán Andrea Barzagli is visszatért, ám ő szinte az egész szezonban sérült volt, szinte alig játszott az idén.
Nem mellékesen az idén mutatott forma alapján Chiellini volt a csapat messze legjobb védője, aki minden meccsen hozta magát és szinte hibátlanul játszott, szemben a minden meccsen legalább egy butaságot elkövető társával, Leonardo Bonuccival.
Ráadásul a tapasztalat azt mutatja, hogy Chiellini hiányában mintha Bonucci sem ugyanaz a játékos lenne, sokkal bizonytalanabbul és még sokkal több hibával játszik, mint állandó partnere mellett. A kettős viszont olyan jól kiegészíti egymást, hogy José Mourinho azt nyilatkozta róluk, a Harvardon kéne oktatniuk a védekezés tudományát.
A meggyengült védelem és középpálya mellett nem csak Ronaldo visszatérése miatt bízhatnak abban a Juventus szurkolói, hogy majd a támadószekció átlendíti csapatukat az esetleges nehézségeken. Douglas Costa is visszatért a keretbe, aki a nagy formába lendülő 19 éves Moise Kean mellett komoly erősítést jelent a torinóiak egyébként is bombaerős támadószekciójának.
Az Ajax-Juventus BL-negyeddöntőt szerda este 21 órakor rendezik Amszterdamban."
1138,sport,"A pénteki Magyar Közlöny szerint a kormány 3,9 milliárd forintot biztosított az új Puskás Ferenc Stadion részét képező Puskás Kiállítási Központ megvalósítására, ám Orbán Viktor 2011-es nyilatkozata alapján még abban sem lehetünk biztosak, hogy a Puskás Aréna múzeumában láthatók lesznek-e a leghíresebb magyar relikviái. Amikor annak idején Felcsútra került Puskás hagyatéka, ezt mondta a miniszterelnök a gyűjtemény majdani új Puskásban való elhelyezésének lehetőségéről:
Az majd egy nagy vita lesz, gondolom én, hogy a Puskás-hagyatéknak van-e olyan darabja, amelyet egy reprezentatív új Puskás-stadion kiállítótermébe kell elhelyezni, és akkor milyen föltételek mellett fogjuk ezt kölcsönadni. Ez majd egy külön tárgyalássorozat eredménye lesz ha eljön az idő.
A pénteken közölt kormányrendelet által biztosított források „a szükséges kiállítástervezési, kiállítási eszközök beszerzésére irányuló, valamint belsőépítészeti és kiállításkivitelezési feladatok ellátására"" szolgálnak.
A Puskás életét, illetve az Aranycsapat történetét bemutató projekt megvalósításával a Közép- és Kelet-európai Történelem és Társadalom Kutatásáért Közalapítványt bízta meg a kormányzat, azt a Schmidt Mária vezette szervezetet, amely az 56-os emlékév kapcsán 2016-ban 13,5 milliárd forintot próbált meg elkölteni, jelentős sikerrel.
A Puskás-múzeum kialakítására fordítandó összeg nagysága is igényel némi magyarázatot. Különösen, hogy a múzeum kialakítása részét képezte az új stadion építésére kiírt pályázatnak.

A jelek szerint azonban a bruttó 200 milliárdos szerződésbe foglalt munkákon felül kell még pár milliárdnyi beruházás, hogy a múzeum és a kiállítás tényleg világszínvonalú legyen. A célra fordítandó 3,9 milliárd forint első pillantásra húzósnak tűnhet, ám a projektet felügyelő Fürjes Balázs kormánybiztos a Digi Sport Reggeli Start című műsorának keddi adásában mindenkit megnyugtatott arról, hogy az összeg valójában közepes árat takar.

Én hiszek abban, hogy ahogy a stadion, úgy ez is egy közepes árszínvonalú múzeumnak mondható majd el
– válaszolta az ár nagyságát firtató kérdésre Fürjes a műsorban.
Vegyük észre, hogy a megfogalmazás a kormánybiztos profizmusának megfelelően erősen dodonaira sikerült: azaz a múzeum is annyira lesz közepes árú, mint a stadion.
Az ár drágaságához vagy olcsóságához hasonlóan nehezen megválaszolható, de talán még annál is égetőbb kérdés, hogy mi lesz a felcsúti Puskás Ferenc Látogatóközponttal, ha a hagyaték felkerül Pestre? És mi lesz a plusz 3,9 milliárdos Puskás Kiállítási Központtal, ha Orbán Viktor úgy dönt, hogy mégsem adja kölcsön az ereklyéket? Különös tekintettel arra, hogy Puskás öröksége mellett a fél Aranycsapat relikviái is Felcsútra kerültek az utóbbi években.

Bortókép: Az épülő Puskás Aréna a helyszínbejárás napján, 2019. április 2-án. Fotó: Huszti István / Index
"
1139,sport,"Pontosan az valósult meg Marokkóban, amire előzetesen számítottam: a Hyundait komolyan visszavető BoP miatt a fordított rajtrácsos futam jelentette számunkra az egyetlen esélyt a dobogóra és azon belül a futamgyőzelemre.
Már úgy utaztam el Marokkóba, hogy előtte a gyógyszertárban feltankoltam mindenféle orvosságból, mert nem éreztem túl jól magam. Ilyenkor az ember reménykedik, hogy gyorsan túl lesz rajta, de nem így történt. Elég magas lázzal bajlódtam a hétvége alatt, viszont éjszakánként szerencsére jól tudtam aludni, ami rengeteget jelentett, és talán az adrenalinnak köszönhetően is egész jól tartottam magam. Volt már néhány kellemetlen élményem az elmúlt években, például tavaly Portugáliában, amikor csuklósérülés miatt összeszorított fogakkal versenyeztem, de ez most egy viszonylag szokványos szituáció volt, tavaly Gabriele Tarquinivel is megesett, hogy lázasan vezetett. Nem éreztem azt, hogy a betegség visszavetette volna a teljesítményemet a pályán, úgyhogy nem akarok e mögé bújni, mert semmiképpen sem ad magyarázatot arra, hogy miért nem úgy sikerültek az időmérők, ahogyan azt elvárom saját magamtól.
Rögtön az első időmérőn kiderült, hogy miért nevezik super gridnek az idei rajtrácsot: mindössze 61 ezreddel voltam lassabb a legjobb hyundaios időt hozó Tarquininél, de ez is hat helyezésnyi különbséget jelentett. Frusztrált, hogy csak a 12. helyet sikerült megszereznem, de nem éreztem azt, hogy jobb körre is képes lehettem volna. Ezzel szemben a hétvége mélypontját egyértelműen a második időmérő jelentette. Számítottam arra, hogy még nehezebb dolgunk lesz, és átlagosan gyorsult is a mezőny egy-két tizedet vasárnapra. Nekem viszont ez nem ment, és ennek következtében csak a 15. időt futottam meg. A legrosszabb az volt, hogy ha senki más nem lett volna a pályán rajtam kívül, azt mondtam volna, hogy kihoztam a maximumot a lehetőségeimből, hiszen nem követtem el semmilyen látványos vezetői hibát. De nem egyedül voltam, és a többiek eredményei rávilágítottak, hogy több volt az autóban: Nicky Catsburg és Tarquini megcsinálták a fordított rajtrácsos első sort a Hyundaijal, amiről előzetesen beszéltem. Rendkívül bosszantott, hogy nem nekem sikerült, és akkor még csak az okát sem tudtam, hogy miért.
Miután elkezdtem elemezgetni az adatokat, már van sejtésem arról, hogy az okozta a problémát, hogy túlerőltettem a gumikat. Ugyan a gumibeszállító nem változott tavalyhoz képest, de 2019-re a korábbinál puhább keveréket kaptunk, ami jelentősen megváltoztatta az autó kezelhetőségét és az ideális beállítási tartományokat. Olyan különbségről van szó, ami vezetés közben alig érzékelhető, viszont a telemetria megmutatja az eltéréseket. Úgyhogy most a Hungaroringig a legfontosabb feladatom az, hogy alaposan kielemezzem, pontosan mit és hogyan kell másképpen csinálnom, hogy egy körön újra ki tudjam hozni a maximumot a gumikból. Természetesen a téli teszteken is láttam, hogy másképpen kell kezelni őket, de azokon nagyon nehéz belőni, hogy reálisan hol tartasz a többiekhez képest, mert hiába osztjuk meg az adatokat, a teszteken nem mindenki megy mindig éles tempót.
A futamok a Marokkóban megszokott, belülről is unalmas vonatozást hozták. Az első versenyen Mikel Azcona meglökött hátulról, ami miatt két helyet veszítettem. Az autóban mérges voltam miatta, mert elkerülhető szituáció volt. A marokkói pálya eszi a fékeket, ezért folyamatosan hűteni kell a rendszert, de a spanyol elkövette azt a hibát, hogy nem figyelt oda erre eléggé, így a fékei nem olyan hatásfokkal működtek már, ezért jött nekem. Viszont a futam után Azcona első dolga volt, hogy odajött hozzám elnézést kérni, így hamar túlléptem az eseten. A második futamon jól kaptam el a rajtot, de beragadtam Ma és Farfus mögé, amivel lendületet veszítettem, így később csak két kiesés miatt tudtam előrelépni. A harmadik futamon viszont a hosszabb táv miatt számítottam a sok kiesésre, kivárásra játszottam, és örültem, hogy bejött a taktikám, amivel a 15.-ről előrelépem a nyolcadik helyre.
Sosem titkoltam, hogy Marokkó nem tartozik a kedvenc pályáim közé, és általában itt a márkatársaimhoz képest is mindig gyengébben teljesítettem, mint a szezon nagy részében. Bár egyértelművé vált, hogy vannak területek, amelyeken dolgoznom kell, a végül megszerzett 17 ponttal nem vagyok elégedetlen, és a bajnokság szempontjából sem érzem magam esélytelenebbnek, mint egy héttel ezelőtt. Annak örültem, hogy a futamokból sikerült kihozni a maximumot a rajtpozícióimhoz képest, mert idén szorgos hangyaként szeretném gyűjtögetni a pontokat a lehető legtöbb versenyen. Közben persze bízom abban, hogy azokon a pályákon, amelyeket kifejezetten szeretek és az erősségeim közé tartoznak, az aratás sem marad majd el. Bár sok minden függ a körülményektől, de ilyen lehet akár rögtön a következő fordulóban a Hungaroring, ahol remélem, személyesen is találkozhatok sokatokkal.


"
1140,sport,"Tíz meccset játszottak hétfő este az MLB-ben, vagyis az észak-amerikai profi baseball-ligában, a tíz mérkőzésből pedig egyértelműen a Pittsburgh Pirates és a Chicago Cubs meccse volt a legeseménydúsabb.
Azon belül is a második inning alja, amikor a Cubs támadott, ekkor ugyanis két meglehetősen szokatlan esemény is jött. A 0-0-s első inning után a Cubs rendesen bekezdett a másodikban, és összesen hat pontot szereztek a Pirates ellen, amiben talán annak is szerepe volt, hogy már 3-0-s Cubs-vezetésnél a Pirates dobójátékosát, Jameson Taillont egy 164 km/h-s ütéssel találták fejen.
Taillon ugyan egy picit tudta tompítani az Anthony Rizzo ütéséből hozzá visszajutó labdát a kesztyűjével, de azért így is komoly találat érte a fejét. A csapat megvizsgálta, és mindent rendben talált nála, úgyhogy folytatta a játékot. Az eredményt nézve mondhatnánk, hogy ez hiba volt, mert az inning végére már 6-0-ra vezetett a Cubs, csakhogy mind a hat futás a dobó hibáján kívül, a többi védőjátékos rontásából született.
Ilyen rontás volt az is, amikor Javier Baez hihetetlen ütéséből pont lett – Baez Taillon egy nagyon alacsonyan érkező, a földön megpattanó labdáját ütötte meg úgy, hogy lényegében elhajította az ütőjét, és amikor az ütő és a labda találkoztak, akkor már nem is fogta azt a kezében.
Nem csoda, hogy maga Baez sem hitte, hogy egyrészt sikerült az ütés, másrészt pedig azzal, hogy a védők fölött szerencsés ívben átpattant a labda, az egyik társa visszaért a hazai bázisra, vagyis pontot szerzett az ütésből."
1141,sport,"A Kincsem Parkban épül fel a budapesti rögbistadion, az erről szóló koncepciót legutóbbi elnökségi ülésén fogadta el a Magyar Rögbi Szövetség elnöksége.
Az elnöki közleményben Kiss Antal kiemelte: a kormány 2016 végén - a tervezett budapesti olimpiai pályázathoz kapcsolódóan - 300 millió forint értékű infrastruktúra-beruházási támogatást biztosított a szövetségnek.
Az egész országra vonatkozó fejlesztések során kiemelt feladatként szerepelt egy budapesti pálya létrehozása, 200 millió forintos támogatással.
A Kincsem Parkkal való együttműködésben agár- és rögbistadion készül el - az írországi Galway mintájára, amely a Connacht proficsapat otthona -, egy már meglévő épület felújításával és professzionális füvespálya kialakításával.
A nyári Maccabi Játékokat szervező MTK sportegyesület is besegít. A szövetség a rendelkezésére álló 200 millió forintot a műemléki épületben az öltözők kialakítására, valamint a közösségi terek létrehozására tudja fordítani.
A pályaépítési és az épületrekonstrukciós előkészületi munkák már megtörténtek, így elindulhat a közbeszerzési eljárás. A tervek szerint a Maccabi Játékokon bemutatósportágként szerepet kapó rögbisek mérkőzéseit már a Kincsem Parkban rendeznék meg.
A vidéki rögbikluboknál összesen 100 millió forintot használnak fel, az elnökség jóváhagyása értelmében erre Esztergomban, Kápolnásnyék-Pettenden, Kecskeméten, Sopronban, Százhalombattán, Székesfehérváron és Vácott lesz lehetőség a december 30-i határidőig."
1142,sport,"A Honvéd volt tulajdonosa, George F. Hemingway elköszönt a kispesti futballklub szurkolóitól, majdnem kilencperces videóüzenetben foglalva össze az elmúlt éveket.
„Remélem, hogy tudnak majd még szponzorokat hozni, és ezért még jobb játékosokat tudunk majd vásárolni, még jobb játékosokat tudunk a csapathoz hozni”
– mondta az új tulajdonosokról.

Hogy kik ők, arról ebben a cikkben írtunk.

Aztán Hemingway belevágott a köszönetnyilvánításba, név szerint Orbán Viktorral kezdve a felsorolást.
2010 előtt haldokoltunk, az egész magyar labdarúgás haldokolt, és most föltámadt
– mondta.
Ha már a távozó klubtulajdonos ilyen markáns kijelentéssel búcsúzott, csak annyit jegyeznénk meg félve: az UEFA együtthatója szerint a magyar klubok 2003-ban és 2004-ben mutatták a legtöbbet a nemzetközi porondon. Az két olyan év volt, amikor 4-es fölé jutottak csapataink, azóta még a Vidi jó szezonjaiban sem sikerült a bűvös határ fölé jutni.
Aztán jöhettek azok, akik a napi munkában vettek részt.
Az összegzés pedig így nézett ki: 
A magyar labdarúgásnak elég sok baja van, de vannak nagyon szép dolgok, nagyon jó dolgok is.
És azt hiszem, hogy ha engedik, hogy a klubok tevékenykedjenek, ha nem hoznak olyan döntéseket, amelyek a klubokat megfékezik, akkor a magyar labdarúgás jövője sokkal jobb lesz, mint akárki itt gondolja. A válogatotté is, a klubcsapatoké is.”
Ha valaki a pontos szófordulatokra is kíváncsi, itt nézheti meg a teljes felvételt.



"
1143,sport,"„Hagyjátok ezt abba” – ezzel az erőteljes felszólítással fordult két újságíróhoz a Hertha sportigazgatója, Michael Preetz. A berlini klubvezető megelégelte, hogy a kérdések java része az edzőről és annak jövőjéről szól, miközben még hat meccs hátravan a szezonból, egy jó hajrával kijöhetnek az átmeneti hullámvölgyből.
„Mindenkinek magába kell néznie, hogy megtett-e mindent azért, hogy a hullámvölgyet elkerüljük. Edzőnek, vezetőnek, játékosnak önvizsgálatot kell tartania”
– jelentette ki határozottan Preetz, akivel a hírek szerint nem a legjobb a viszonya a 43 éves magyar edzőnek. Valaha együtt futballoztak, még a Bajnokok Ligájában is együtt szerepeltek.
Preetz azt ugyanakkor nem titkolta, hogy ki kell deríteni, mi annak az oka, hogy tavaszra mindig visszaesik a csapat, valamilyen logikus magyarázatnak kell lennie.
A hátralévő hat meccs nem lesz könnyű, de három győzelemmel – ehhez még csak különösebb bravúr sem kell – 20 pontja lenne a berlini csapatnak a mostani idényben (ősszel 24-et szereztek). Ami ugyanakkor azt is jelenti, hogy pályafutása legjobb tavaszát mutatja fel az edző. Eddig ugyanis 19 pont volt a legtöbb.
Íme a sorsolás:
Dárdai rendre azt szokta mondani, hogy egy edző csak hat hétre tervezhet.
„Egy edző felelősséggel addig láthat el, hathetes szerződése van.”
Most épp ennyi időre kell felhoznia a csapatát, noha a senki földjén vannak, amikor az előrelépésre csekély az esély, ahogy arra is, hogy visszacsússzanak. Dárdai megerősítette: nincs válság, mert a válság belülről szokott jönni.
A Morgenpost arra emlékeztet, hogy a magyar szakember egyértelműen a stabilitást képviseli.
Első két szezonja elején rendre őt tartották a fogadóirodák a legesélyesebbnek az edzők közül menesztésre.
Ehhez képest 155 meccset ült a kispadon zsinórban,
ami a második leghosszabb sorozat a jelenlegi 18 Bundesliga-edző közül. Egyedül Christian Streich előzi meg, aki viszont egy évet a másodosztályban töltött a Freiburggal.
A Herthánál volt olyan szezon, a 2011–12-es, amikor öten voltak a kispadon – igaz, ketten csak egy-egy meccset kaptak –, legvégül a görögökkel Eb-győztes Otto Rehhagel, de neki sem sikerült megakadályozni a kiesést.
Dárdai 155 bajnokival már a harmadik a klub örökrangsorában.
Csak Jürgen Röber (227 meccse van), valamint Helmut Kronsbein (223) előzi meg.
Az UEFA-kupa-győztes Falko Götz (134), a most a Dortmunddal második Lucien Favre (94) is mögötte áll. A Bayernnel bajnok és BEK-döntős Csernai Pálnak például mindössze hat meccset adatott meg Berlinben 1991-ben.
A legfontosabb kérdés, hogy az a korosztály, amelyik a 19 évesek közt bajnok lett, és az ifjúsági BL-ben csak a Barcelona tudta megállítani a nyolc között, mikorra érik be. Ezeket a játékosokat testközelből ismeri Dárdai, mert ő volt az első edzőjük.
Ha lesz türelme kivárni a vezetőségnek, amíg beérnek azok a játékosok, a klub sok pénzt kereshet rajtuk.
„Nincs örök életű edző. A berlini utánpótlásban csak lesz egy hely”
– ezt Dárdai még 2015 decemberében nyilatkozta. Legidősebb fia már profi szerződést kapott, a másik kettő még a Hertha utánpótlásában van. A 17 éves Márton a német korosztályos válogatott kapitánya.

(Borítókép: Dárdai Pál, a Hertha BSC vezetőedzője a német első osztályú labdarúgó-bajnokságban játszott Bayern München - Hertha BSC mérkőzésen Münchenben 2019. február 23-án. Fotó: Daniel Kopatsch / MTI / EPA)
"
1144,sport,"Szerencsés kimenetelű autóbaleset szenvedett az olaszok bajnok síelője, Sofia Goggia.
A legutóbbi olimpián a lesiklásban a leggyorsabb 27 éves Goggia lecsúszott a havas útról, és egy Fiat fogta meg a képek tanúsága szerint. A fotót a pugski.com közölte.
A sportoló megúszta egy karcolás nélkül, és posztjában meg is erősítette, semmi baja, és még egy kis viccre is maradt ereje.
            
""Mindenkinek volt már kisebb balesete, amikor megijed. Megígérem, hogy visszatalálok a helyes útra."""
1145,sport,"Eden Hazard újabb tökéletes meccsel erősített rá a pletykára, hogy a nyárra ő a Real Madrid első számú kiszemeltje, két góljával verte a Chelsea a West Ham Unitedet 2-0-ra.
A meccs után Maurizio Sarri Chelsea-edzőt a belga távozásáról kérdezték.
Nem tehetek semmit. És a klub is így van ezzel, ha Eden új tapasztalatokat akar szerezni, akkor nagyon nehéz itt tartanunk. Fejlődni akarunk, az egyik legjobb csapat lenni Európában, a világon, de tiszteletben kell tartanom a döntését
- idézte az ESPN az olasz trénert.
Konkrétan megkérdezték tőle, hogy 100 millió fontért (115 millió euró) hajlandó lenne-e lemondani Hazard-ról:
""Túl kevés. Ezen a piacon ez túl olcsó. Nem tudom, mennyi lehet, de láttuk a legutóbbi transzferszezon árait. Hazard szinte pótolhatatlan.""
Valóban, a 115 millió euró a 28 éves Hazard-ért alkalmi vételnek tűnik. A Barcelona egy éve 140 milliót fizetett ki a Liverpoolnak Coutinhóért, és Hazard huzamosabb ideje teljesít hasonló vagy inkább magasabb szinten a Premier League-ben. A Transfermarkt.de szerint Hazard értéke jelenleg 150 millió euró.
A West Ham-drukkerek már azt énekelték a meccsen, hogy Hazard megy a Real Madridba, de a futballista igyekezett csillapítani mindenkit, igaz, nem túl meggyőzően.
Tévednek! Jelenleg csak a Chelsea-re koncentrálok, a szezon végéig. Jó passzban vagyunk, három meccset nyertünk zsinórban.
Hazard szerződése egy év múlva jár le Londonban, épp a legjobb korban van, 28 évesen még teljes áron értékesíthető. A Chelsea sem nyáron, sem januárban nem nevezhet be új játékost, vagyis kvázi ki van zárva az igazolási piacról, ám ennek ellenére úgy tűnik, hogy pénzé tennék Hazard-t."
1146,sport,"Kiemelkedően gyors volt a Ferrari a legutóbbi, bahreini futamon, annyira, hogy az ellenfelek elkezdtek panaszkodni, hogy nem bírják tartani vele a tempót.
Charles Leclerc négy tizeddel verte a mercedeses Lewis Hamiltont az időmérőn, és szerezte meg a pole-t, más kérdés, hogy a versenyen - biztos vezetésnél - a fiatal monacói pilóta Ferrari-motorja egy sosem látott hiba miatt elgyengült, így Hamilton nyert.
Nem vagyunk képesek tartani velük a lépést. Ilyen körülmények között bajosan győzzük le őket. Nem tudunk a kanyarokban kompenzálni, Bahreinben ha egy tizedet visszahoztunk
- panaszkodott Toto Wolff Mercedes-csapatfőnök.
A német Auto, Motor und Sport (AMuS) cikke a Red Bull főnökeit is idézi, akiknek több elméletük is van a Ferrari megerősödéséről.
""A Ferrari-üzemanyag illata mintha grapefruitlé lenne""
- mondta Chris Horner csapatfőnök, aki azt sejti, a benzinjükben lehet valami, mert nagyon furcsa szagot érzett a kipufogógázukban az eddigi két nagydíjon.
Akár plusz 40 lóerőt is adhat Leclercnek és Vettelnek a spéci üzemanyag. Az AMuS szerint a Ferrari-motor már bőven 1000 lóerő fölött járhat.
""Úgy tűnik, a belső égésű motoruk és a elektromos erőforrásuk is előnyhöz juttatja őket. Úgy gondoljuk, az FIA az összes kiskaput bezárta a motorszabályokban - nyilatkozta Adrian Newey, a Red Bull technikai igazgatója, aki azt pedzegette, hogy a Ferrarinál mégis találhattak egy lyukat a szabálykönyvben.Hétvégén jön a Kínai GP, ahol a szezon második leghosszabb egyenesén kell végigmenniük a pilótáknak, a Mercedes és a Red Bull attól tart, a Ferrari nagyon el fog húzni tőlük.
A Ferrari-motornak tavaly is voltak furcsa dolgai, például iszonyatosan füstölt induláskor és megállás után a depóban, de nem derült ki, miért."
1147,sport,"A negyeddöntőkkel folytatódik a Bajnokok Ligája, a legnagyobb érdeklődés a Barcelona manchesteri vendégjátékát övezi.
Különösen azért, mert a katalánok meg akarták vásárolni a francia középpályást, Paul Pogbát, de amikor 100 millió euró fölé került a vételár, akkor kiszálltak a versenyből.
Erről Bartomeu klubelnök beszélt az ESPN-nek, aki abszolút el tudta volna képzelni a csapat középpályáján a franciát.
Az MU viszont hajlandó volt 105 milliót fizetni a Juventusnak.
Bartomeu azzal zárta mondandóját, hogy most már nincs olyan nagy különbség a két klub büdzséje között, mint akkor volt.
Miután a Barcelona eladta Neymart a PSG-nek 222 millió euróért, Dembélé 105 millió eurós árát könnyen ki tudta fizetni a Dortmundnak."
1148,sport,"A német másodosztályú bajnokság hétfő esti meccsén meglepetésre a Magdeburg 2-1-re legyőzte a feljutás egyik nagy esélyesét, a második helyen álló Hamburgot.
Az újonccsapat a 94. percben talált be, ezzel még inkább mélyítette a tavaly még az első osztályban hamburgiak válságát. Sorrendben harmadik meccsükön nem tudtak nyerni, és a bajnoki hajrában minden győzelemnek dupla jelentősége van. 
A Bild arról ír, Michael Oenning bosszút áll, amiért valaha csak kevés időt tölthetett el a Hamburgnál. 2011-ben volt ő az edző, de kevés időt kapott a bizonyításra.
Oenning neve a Vasasból ismerős, volt egy szezon, amikor fiatal játékosokra támaszkodva a harmadik helyre hozta be az angyalföldi klubot, ezzel elérte az Európa Liga-szereplést is.
Most azért dicsérik, mert egy nem túl veretes állománnyal versenyben van a bentmaradásért, pillanatnyilag az osztályozót jelentő 16. helyen állnak. Az eggyel mögöttük lévő Duisburg előtt már öt pont az előnyük.
Oenning szezon közben vette át a csapatot. A Magdeburg idegenben veszélyesebb csapat, mert az öt győzelméből négyet nem saját pályáján szerzett meg.
A korábban a Fradiban is megforduló, az első osztály utolsó csapatához szegődő Thomas Dollnak kevesebb a sikerélménye a Hannovernél."
1149,sport,"Megváltóként érkezett, hősként távozott a Honvéd tulajdonosa, George F. Hemingway, akire a klub 2006-os megvásárlása és napokban befejeződött eladása közt felváltva tekintettek istenként és ördögként a kispesti szurkolók.
George F. Hemingway – született Szabó György –, magyar származású amerikai üzletember a korábbi MTK-tulaj Várszegi Gábor mellett azon kevés klubtulajdonos közé tartozott a NER-korszak beköszönte előtt, aki nem azért vett meg egy futballklubot, hogy azt pénzmosásra, adócsalásra vagy egyéb kétes célokra használja.
A végtelenségig legatyásodott magyar labdarúgás egykori megmentői közül ma már többen börtönben vannak vagy afelé tartanak, elég ha csak a rézből aranyat csináló tatabányai alkimista, Bíró Péter, vagy a győri futballt felvirágoztató, majd több ezer ügyfelével együtt a csődbe rántó questoros Tarsoly Csaba nevét említjük. De a pécsi klubot Hemingway Honvéd-vásárlásával nagyjából egy időben megszerző Matyi Dezső könyves birodalma is a múlté, egykori csapata pedig a harmadosztályból igyekszik visszakapaszkodni reménytelenül az élvonalba.
A sorba szépen illeszkedik az a Pietro Pini is, akitől annak idején Hemingway megvásárolta a Honvéd labdarúgócsapatát 2006-ban. A magyar társaihoz képest lényegesen nagyobb pályán játszó olasz üzletember 2019 márciusában azzal került be újra a hírekbe, hogy letartóztatás alá helyezték igen jelentős összegű áfacsalás vádjával.
Hogy milyen viszonyok közt működtek az NB I. csapatai, illetve milyen katasztrofális állapotban volt a Honvéd Hemingway színre lépése idején, azt jól érzékelteti a Nemzeti Sport korabeli cikke a kispesti klub eladásáról.
A Magyar Labdarúgó-szövetség versenybizottsága kizárt hat csapatot, a Ferencvárost, az Újpestet, az FC Fehérvárt, az FC Sopront, a Diósgyőrt, valamint a Bp. Honvédot, így már eleve bizonytalanná vált az élvonal mezőnye
– kezdődik az írás, majd a nagy bejelentéssel folytatódik.

„Csütörtöktől viszont immár biztosnak tűnik a kispestiek indulása, hiszen hosszas tárgyalás után új többségi tulajdonosa van a klubnak. A Bp. Honvéd eddigi kisebbségi tulajdonosa, Kiss Zsolt csütörtökön bejelentette: megszületett az a megállapodás, mely szerint új többségi tulajdonosa lesz a nagy múltú klubnak.

A Honvédban egy amerikai-magyar vállalkozó, bizonyos George F. Hemingway vásárolt 80 százalékos üzletrészt.
Hemingway névleg Kiss Zsolttól vette meg a klubot, aki nem sokkal korábban megvette Pini üzletrészét, ám Kiss nyilvánvalón csak közvetítőként szerepelt az ügyben, hiszen saját forrásai egyáltalán nem voltak a csapat működtetéséhez és tetemes adósságainak rendezéséhez.
Hemingway érkezésekor már meleg víz sem volt a kispesti létesítményekben a befizetetlen számlák miatt, és villanyra is alig volt pénze a Honvédnak. Pini egyik legendás húzása volt, hogy egy tévés meccsen a mérkőzés utáni interjú közben spórolásból lekapcsolta a reflektorokat a stadionban. A klub tartozásai százmillió forintos nagyságrendben mozogtak, lógtak például az MLSZ-nek is a majd 20 millió forintos reorganizációs hitel visszafizetésével. Pini pedig olyan lelkesen próbált megszabadulni a klubtól, hogy akár Nyíregyházára vagy Dunaújvárosba is hajlandó lett volna leköltöztetni a Honvédot a reménybeli üzlet kedvéért.
Ekkor lépett színre Hemingway, és tette rendbe viharos gyorsasággal a klub pénzügyeit, illetve hosszú-hosszú évek után jelentősebb forrásokat szánt a rohadó infrastruktúra normalizálására. Hamarosan kicsinosították a kispesti stadiont, felújították a kiszolgáló épületeket, és megszerelték az évek óta eldugult vécéket is. Majd 2007-ben megkezdte működését a kollégiummal egybekötött Magyar Futball Akadémia, amely annak idején orrhosszal lemaradt Puskás Ferenc névhasználatáról a Felcsúttal szemben.
Hogy a nemzetközi nívóhoz képest milyen minőségű munka folyt akkoriban az intézményben, arról megoszlanak a vélemények. Bár a bajnoki eredményei hamar a magyar utánpótlás élmezőnyébe rakétázták az MFA-t, sokak szerint mindez jelentős részben Hemingway már-már betegesen eredménycentrikus hozzáállásának volt köszönhető, ami ugyan számtalan bajnoki címet hozott, ugyanakkor ellehetetlenítette a rendes képzést. Avagy a magyar utánpótlás legnagyobb problémájának országútján haladtak a dolgok, a pillanatnyi előnyért a korán érő gyerekek szerepeltetését erőltették az MFA csapatainál, kombinálva a győzelemhez vezető legegyszerűbb taktika játszatásával, mert ha becsúszott pár vereség, könnyen repülhetett az edző.
Az akadémia első pár évének nevesebb neveltjeit is jórészt az ügyes kiválasztásnak köszönhették, a mára a válogatott alapemberévé váló Baráth Botond például 17 évesen került az intézménybe. Ugyanakkor a szerb származású, szintén magyar válogatott és az NB I. góllövőlistáját vezető Holender Filip már 15 éves korától az MFA-n készült későbbi karrierjére.
A felnőtteknél sem volt minden rózsaszín. Hemingway kezdeti népszerűségét hamar kikezdte, hogy látványos harcot vívott csapata saját szurkolóival, önkéntes szektorbezárásokkal büntetve a Honvéd-fanatikusokat, akik igencsak aktívak voltak a szurkolás címén űzött kirekesztő megnyilvánulások terén, legyen szó cigányozásról, zsidózásról vagy az afrikai származású játékosok alázásáról. Ebben a harcban még az esetleges túlkapásai ellenére is nehéz volt nem Hemingway céljaival azonosulni, és a tulajdonos egyik legnagyobb érdeme, hogy sok-sok év után, a 2017-es bajnoki címmel megtámogatva végül úgy nyerte meg ezt a harcát, hogy nem engedett a zéró tolerancia elvéből.
A légiósok, illetve a saját nevelésű játékosok szerepeltetésének kérdése igen jól bemutatja Hemingway legjobb és legrosszabb oldalát. De úgy is mondhatnánk, hogy itt ütközött ki leglátványosabban a Honvéd-tulaj sokszor hangoztatott üzleti mentalitása.
Bár Hemingway az utóbbi évtizedben adott interjúiban – így a nekünk adott interjújában is – vehemensen cáfolta, hogy bármiféle problémát jelentett volna számára, hogy a felcsúti akadémia felvette Puskás Ferenc nevét, ez azért nem volt mindig így. A később Orbán Viktor tiszteletének úton-útfélen hangot adó üzletember kispesti szerepvállalása hajnalán még egészen másként viszonyult ahhoz, ha más csapatok vagy intézmények vették fel a Honvéd legendájának nevét. 
Erről tanúskodik 2007-es emlékezetes kifakadása, amikor Sármelléken egy új intézményt neveztek el Puskásról a klub kihagyásával:
„Puskás Ferenc egy nagy ember volt. Halála után, mint piranhák az Amazonas folyóban, minden senkiházi előjött, hogy részesüljön a vélt dicsőségből. Puskás Ferenc a Honvédé és Kispesté, függetlenül attól, hogy hány iskolát neveznek el róla Büdösszékpusztán.” 
Kispesten egészen a 2010-es évek közepéig állandó témát szolgáltatott a nagyipari méretekben igazolt – főként afrikai – légiósok alkalmazása. A folyamat Hemingway érkezte előtt kezdődött, de aztán vele ért a csúcsára, és ez a fajta játékospolitika a klub legelvakultabb híveit is a tulajdonos ellen fordította.
A szurkolókat elsősorban nem a játékosok származása, hanem esetenként üvöltő alkalmatlansága háborította fel, és bizony sokakban felmerült, hogy időnként mintha még a játékszabályokat sem ismerő légiósok megvásárlása nem a sportszakmai érdekek mentén történt volna. Bár a szakmányban igazolt légiósok közt akadt egy-egy jobb fogás, a Honvéd igazán jó afrikai légiósait még a Pini-korszaknak köszönhette a csapat, például Genitót vagy a francia élvonalig jutó Benjamint. 
Eközben viszont az új vezetés tucatnyi olyan névvel boldogította a szurkolókat, akiken ma már csak röhögni lehet, talán elég, ha a libériai Toe Joel ""Sunnyboy"" nevét említjük, aki 2012-ben érkezett, és a legenda szerint az első meccsén az alapvonal jelentésével sem volt tisztában, így a lelátóig futott a labdával. Hogy az állítólag korosztályos válogatott játékossal valami nem stimmelt az mutatja, hogy később a BLASZ I.-be igazolt, ahol 11 meccsen kétszer volt eredményes. 
A kétes légiósokra való fanyalodásban persze nagy szerepe volt a 2008-ban kirobbanó gazdasági világválságnak is, ami jelentősen érintette Hemingway cégeit, így a klub forrásai alaposan beszűkültek. És persze ne feledjük azt sem, hogy az ingyen igazolható játékosokból mazsolázva került végül a klubhoz Olaszországból az a Davide Lanzafame 2012-ben, aki minden bizonnyal az elmúlt évtizedek legjobb labdarúgója a magyar élvonalban. Tegyük rögvest hozzá, Hemingway ebben az esetben sem volt finnyás, hiszen az egykori Juventus-nevelés a folyamatban lévő bundaügye miatt süllyedhetett hazánkig.
Aztán az MLSZ 2015-ben bevezette a fiatalszabályt, és hirtelen kiderült, hogy Kispesten egész jó saját nevelésű játékosok is vannak.
Lehet persze, csak véletlen egybeesés, hogy az MFA épp akkor kezdte el ontani az első csapatnak az NB I.-ben is használható játékosokat, amikor a szövetség elkezdte igen masszívan támogatni a szerepeltetésüket. Ettől még tény, hogy az addig kirívóan sok légióst szerepeltető Honvédból hirtelen a magyar tehetségeknek teret adó klubok eminense lett. A 2015-16-os szezonban a játékpercek több mint 60 százaléka jutott az MFA neveltjeinek a Honvédban, míg egy évvel korábban ennek a felét sem kapták. Ezzel párhuzamban a légiósok száma is drasztikusan visszaesett, mindössze pár, tényleg minőséget képviselő külföldi maradt a csapatnál, mint a szlovén Kamber vagy a nigériai Ikenne-King. 
A folyamat, és egyben Hemingway kispesti történetének megkoronázása a 2016-17-es szezonban elnyert magyar bajnoki cím volt, amelyet a saját nevelésű játékosokra építve nyert el a csapat, kiegészítve a már említett két légióssal és a büntetése letöltése után a Honvédhoz visszatérő Lanzafame góljaival.
A rossz szóvicc egyetlen létjogosultsága, hogy Hemingway esetében maximálisan igaz. Az amerikai üzletember ugyanis tökéletesen felismerte, hogy a magyar labdarúgásban 2010 után beálló fordulat ugyan elhozta a várva várt anyagi bőséget az addigi forráshiányos döglődés helyett, ugyanakkor minden esélyét megszüntette annak, hogy a hazai labdarúgás piaci alapokon működhessen a belátható jövőben. A központilag kiemelt csapatok és a központilag irányított szponzorok világának beköszönte pontosan kijelölte a Honvéd helyét is a rendszerben.
Egy olyan klub lett a Honvéd, amelynek nincsenek szponzorai, ám mégis kihozhatja a mérlegét nullára, ha betartja az írt és íratlan játékszabályokat, és mellette ügyesen ad el játékosokat a hazai inflált árakon a nála jobban kitömött vetélytársainak. Mint a bajnoki címért hajtva 2016-17 telén Prosser Dánielt a Puskás Akadémiának vagy Botka Endrét a Fradiba.
Bár a Honvéd eladása kapcsán a vevő kiemelte, hogy a klub az elmúlt években nyereségesen gazdálkodott, ne feledjük, hogy mit mondott nekünk Hemingway arra a kérdésre, hogy a Honvéd bevételei nagyjából milyen arányban oszlanak meg a játékoseladásból származó összegek, az állami támogatások, a központi pénzek és a hirdetési bevételek között.
Az elmúlt évben a 2 milliárdból körülbelül 500 millió származott játékoseladásból és az európai kupaszereplésből, a többi minden más.
Amikor pedig a szponzorációs és reklámbevételek mértékéről kérdeztük a volt tulajdonost, a válasz az volt:
Nekünk nincs.
Vagyis a Honvéd példásnak tartott gazdálkodása valójában a NER labdarúgásához való tökéletes alkalmazkodást jelentette oly módon, hogy minél jobban ki tudják használni a rendszer által biztosított forrásokat. Hogy így alakult, az persze legkevésbé Hemingway hibája volt.
A Honvéd megvásárlásáig mindössze két csapat volt az NB I.-ben, ami nem kötődött a NER-hez. Hogy az Újpest a belga Duchatelet tulajdonában marad, már az sem biztos, tekintve hogy a tulajdonos nemrég bemondott egy lehetséges árat a Magyar Nemzetnek adott interjújában, és már arról is elkezdtek szólni a hírek, hogy Garancsi István köreit érdekelné a dolog. 
Mindez persze a pletykák világa, ám a NER labdarúgásában nem olyan nehéz a sorok között olvasni. Bár a Honvéd eladása tényleg állandó téma volt a magyar sportsajtóban – már 2010-ben felmerült a lehetősége –, az utóbbi évek bizonyos fejleményei igencsak valószínűsítették, hogy a színfalak mögött már eldöntetett a dolog.
Nevezetesen az új Bozsik Stadion felépítése körüli hercehurcáról van szó. A Honvéd utolsó előttiként kapott új stadiont a magyar csapatok közül, ám a beruházás meglepően nehezen indult. Először 2017 januárjában írták ki a közbeszerzést az új stadion építésére, majd a pályázat határidejét hatszor tolták el, míg végül közölték, hogy a legolcsóbb ajánlat is messze meghaladta a kormány által a projektre biztosított nem egészen 5 milliárd forintos összeget.
Aztán eltelt majd' egy év, és 2018 tavaszán ismét kiírták a pályázatot. Ennek egyszer meghosszabbították a határidejét, majd mielőtt még hivatalos eredmény lett volna, 2018 augusztusában kiírták a Bozsik Stadion búcsúmérkőzésének időpontját 2018 őszére, amikor annak rendje és módja szerint a klub és a szurkolók elbúcsúztak a stadiontól.
Mindezt tették annak ellenére, hogy a közbeszerzés eredménye csak 2018 decemberében zárult szerződés aláírásával az új stadion megépítésére.
Jogosan merülhet fel a kérdés, honnan volt ez a magabiztosság, ha a korábbi kiírás hatszori meghosszabbítás után sem hozott gyümölcsöt. Illetve, hogy miért csak 4,9 milliárd volt a projektre 2017-ben, ha egy évre rá 11,8 milliárdért kezdhetett neki az új stadion építésének a felcsúti kötődésű Pharos 95 a West Hungaria Bauval karöltve?
És persze annak kapcsán is sokan gondolták, hogy a Honvéd záros határidőn belül tulajdonost cserélhet, hogy központi forrásból felépült a 4,2 milliárdos MFA új központja, amelyet maga Orbán Viktor adott át 2018 őszén. Előtte Puskás Ferenc aranyszobrával, amin a leghíresebb magyar két kisméretű Puskás Ferencet pátyolgat.
Ahogy egyre nyíltabb titok lett a Honvéd eladása, úgy szaporodtak a pletykák arról, hogy kik is veszik meg a klubot, amely váratlanul támogatott csapat lett, az új utánpótlásközpontjára és az új stadionjára is kapott forrást. Honvédos körökben felreppent Mészáros Lőrinc, Szíjj László, Szijjártó Péter, a „kínaiak"", Mendelényi Dániel külgazdasági bürokrata vagy a szentesi Bozó Zoltán fémjelezte MetalCOM bevásárlása, segítsége.
A vicc az, hogy mára kiderült, a sok pletyka szinte egyszerre is igaz lehet, mert ez a sok név valójában összeegyeztethető.
A vevő ugyanis valóban Bozó és Mendelényi közös érdekeltsége, a Reditus Equity Zrt. lett.
A belső kör számára ez talán nem volt meglepetés. A napokban például azt lehetett hallani, hogy a déli határkerítés-szakasz megerősítésében is szerepet kapó (vagyis nyilvánvalóan a rendszerrel nem ellenséges) MetalCOM éppen most vásárol fel egy tiszaújvárosi általános kivitelező céget, ám a deal azért torpant meg, mert a vételi oldalon dolgozó jogászoknak egy futballcsapat megvásárlásán kellett dolgoznia. Akkor még nem mondták, hogy melyik ez a csapat.
Bozó Zoltán szentesi fideszes vállalkozó nem is titkolja kötődését, sokféle szerepet vállalt a kisváros pártközpontjában, egyre sikeresebb cégcsoportja it-val, távközléssel energetikai és magasépítéssel dolgozik, Mészáros Lőrinccel és Szíjj Lászlóval is jóban van, a MetalCOM egyik legnagyobb munkája a gigantikus visontai Viresol keményítőgyár, amelynek a tulajdonosai Mészáros és Szíjj, (cégszerűen a Talentis, Opus Global, Duna Aszfalt). De miért egy szentesi cég épít Visontán? Alighanem ehhez bizalmi kapcsolat kell.
Mendelényi Dánielt is régóta szoros kapcsolat fűzi ehhez a világhoz. Rá a Fidesz-vezetésben úgy emlékeznek, mint egy korábbi generáció emberére, aki elsősorban Fellegi Tamás mellett dolgozott az akkori NFM keleti nyitás projektjén, de utána is az államhoz közeli külgazdasági kapcsolatépítésben tevékenykedett. Kínában, így elsősorban Senzenben próbált magyar–kínai üzleteket létrehozni, aztán a figyelme mindenféle egyéb reláció felé fordult, de Bozóval is közös céget hozott létre.
Mint külgazdasági szakember, jól ismerheti a NER egyik legnagyobb Honvéd-drukkerét, Szijjártó Pétert, akinek ugyan sokáig nem illett nagy dobra vernie a klubszimpátiáját, győri vezetőként ez mégsem mutatott olyan jól, hiszen akkoriban még a Győrnek is első osztályú csapata volt, az a bizonyos Tarsoly Csaba-féle Győr.
George Hemingway és Szijjártó Péter tudomásunk szerint sokat beszélgetett a Honvédról, a külügyminiszter felbukkant a Honvéd-meccseken, de ezek a beszélgetések nem voltak a leggyümölcsözőbbek – derült ki Szijjártó baráti társaságban elejtett kommentjeiből. Aztán úgy tűnt, pár hete már kisimultak az arcok, a NER-nek sikerült beszippantania a még nem rendszeren belüli csapatot.

A MetalCOM jövője így alighanem továbbra is stabil lehet, a szakmában régóta rebesgetik, hogy bár a 4iG és a MetalCOM sincs messze Mészáros Lőrinc tekintetétől, de mégis ez a két kompetencia egyfajta versenytárs erőközpont lehet a távközlés és az IT területén.
"
1150,sport,"Hihetetlenül szerencsétlenül ért véget a 22 éves Samantha Cerio számára a múlt pénteki egyetemi regionális tornászverseny, amin a talajgyakorlat bemutatása közben brutális sérüléseket szenvedett az Auburn egyetem sportolója.
A részleteket, ahogy a videót is csak erős idegzetűeknek ajánljuk, úgyhogy aki nem készült fel a riói olimpián látott tornászsérülésnél is súlyosabbra, az ne görgessen tovább.
Cerio egy duplaszaltó utáni landolás pillanatában sérült meg, mindkét lába megbicsaklott, ahogy földet árt – a Nola.com információi szerint amellett, hogy mindkét lába eltört, a két térde is kificamodott, vagyis elmozdult a térdkalácsa.
A sportolót, akit korábban kétszer is beválogattak az SEC főcsoport legjobb tornászcsapatába, hosszas ápolás után, kettős rögzítőben, hordágyon vitték le a pályáról. A kórházból még ugyan biztatta a döntőbe történelmi szinten magas, 197,075 ponttal bejutó, ott negyedik helyen záró csapattársait, de vasárnap egy Instagram-posztban bejelentette, hogy 18 év után kénytelen felhagyni a tornával.
via Deadspin"
1151,sport,"Tovább folytatódik Eden Hazard remek formája, a Chelsea belga válogatott játékosa ugyanis majdhogynem egy emberként intézte el a West Ham elleni hétfői bajnokit, amit Hazard duplájával nyert meg a Chelsea. Ezzel Hazard elmúlt tíz meccsen tizenegy gólban vállalt szerepet előkészítőként vagy gólszerzőként, a szezonban pedig már 28 gólja és gólpassza van a Premier League-ben, amivel a legeredményesebb játékos Sergio Agüerót megelőzve.
Hétfő este Hazard előbb a 24. percben, a West Ham térfelének közepéről indulva volt eredményes: amint megkapta a labdát, ritmust váltott a kapu felé, majd sorra cselezte ki a vendég csapat védőit. A tizenhatoshoz érve egy mozdulattal két védőt is lerázott magáról, majd még mielőtt összezárhattak volna előtte, kilőtte a bal alsót.
A belgának a góltól csak még inkább megjött a kedve, öt perccel később tizenegyesgyanús helyzetben esett el a tizenhatoson belül, ám végül nem kapott büntetőt.
A 2-0-s végeredményt természetesen nem más, mint Hazard állította be a 90. percben, amikor a West Hamnek sikerült teljesen üresen hagynia a belgát a kapu előtt. A Chelsea ha nem is gázolt át ellenfelén, simán nyert, és tartja harmadik helyét a bajnokságban. A West Ham 33 forduló után tizenegyedik.
Hazard remek formájának furcsa módon talán Londonban és Madridban is egyszerre örülnek, a hírek szerint ugyanis a belga válogatott a fő kiszemelt Zinedine Zidane-nál és a Real Madridnál a nyári átigazolási időszakra, és ha továbbra is így játszik majd, az csak még magasabbra növelheti az állítólag már most is 110 millió euró fölötti árát.

stat
"
1152,sport,"Nem hosszabbítja meg a Telekom Veszprém az olimpiai, világ- és Európa-bajnok dán beálló, René Toft Hansen szerződését, jelentette be a klub hétfőn a honlapján. Hansen a nyártól a Benfica játékosa lesz majd két évig.
34 éves játékos 2018 nyarán igazolt Veszprémbe, ahol hibáján kívül nem tudott maradandót alkotni, hiszen a januári világbajnokságon súlyos sérülést – combizom-szakadást – szenvedett, és így csak 14 mérkőzésen játszhatott."
1153,sport,"A vasárnapi, Norvégia elleni 2-1-es győzelem után hasonló arányú, szétlövésben elszenvedett vereséggel folytatta a szereplést a magyar női jégkorong-válogatott a budapesti rendezésű divízió I/A-s világbajnokság csoportkörében, ahol Szlovákia győzte le a magyar csapatot.
Az első harmad felemásan indult: már a negyedik percben súlyos sérülést szenvedett Mayer Fruzsina, aki egy szlovák szabálytalanság után esett olyan szerencsétlenül, hogy kiugrott a válla. Mayert emiatt még a mérkőzés alatt kórházba kellett szállítani – értesült a Nemzeti Sport –, ám a szabálytalanság miatt szerzett magyar emberelőny góllal zárult: Kiss-Simon Franciska passzából Huszák Alexandra lőtt hatalmas erővel a szlovák kapuba.
A második harmadban egy érvénytelenített szlovák gól következett, majd a harmadik harmadban egy magyar kapuvasról kipattanó lövés után egyenlített Szlovákia, ami az ötperces hosszabbítás után szétlövésben nyert.
A magyar válogatott szerdán Dánia ellen folytatja a vb-szereplést, majd Olaszország és Ausztria következnek.

Eredmény


Index/MTI
"
1154,sport,"Aranyérmet nyert a junior magyar női kardcsapat a lengyelországi Torunban zajló korosztályos vívó-világbajnokságon, közölte az MTI-vel a hazai szövetség.
A Pusztai Liza, Battai Sugár Katinka, Bérczy Dorottya, Nagy Valentina összetételű négyes a tornán sorban Grúzia (45-40), Törökország (45-38), majd a negyeddöntőben Oroszország (45-39) válogatottját győzte le.
Ezután jöttek a komolyabb izgalmak, az elődöntőben ugyanis az Egyesült Államok csapata 40-35-re vezetett, ám az utolsó párban Pusztai 10-4-es asszóval hozta Edith Johnson elleni összecsapását, vagyis remek hajrával fordított, és juttatta döntőbe a magyar csapatot.
A döntőben Németország ellen jól kezdtek a magyarok, ám az utolsó asszóra megint hátrányban találták magukat – ekkor megint a felnőttek között már Eb-bronzérmes Pusztai volt a megmentő, aki 37-40-es hátrányból 8-3-ra verte Lisa Gettét, bebiztosítva a vb-aranyat a válogatottnak.
A magyar küldöttség Szűcs Luca révén kadet korosztályban, vagyis a legfiatalabbak között szerzett már egy aranyat a lengyelországi tornán."
1155,sport,"Hétfő délután a McLaren bemutatta Fernando Alonso Indycar-kocsiját, amivel a kétszeres F1-bajnok elindul a májusi Indianapolis 500-as versenyen.
A Chevrolet a Forma-1-es istálló narancs-kék színezését kapta, a dizájn megegyezik, persze az autó formája teljesen eltér az F1-esétől.
A wokingi McLaren-központban építették ezt is, Chevrolet-motor hajtja, az elejére pedig a 66-os rajtszám került. Nem véletlenül, a McLaren első Indy-győzelmére emlékeznek vele, 1972-ben ezzel a számmal nyert Mark Donohue.
Fantasztikusan néz ki a McLaren Racing színeiben. A reményeim a szokásosak, nyerni, és elérni a Tripla Koronát. Várom már, hogy újra lássam az amerikai közönséget, ami olyan nagylelkűen fogadott, amikor először találkoztunk
- idézte Alonsót a McLaren közleménye.
A Triple Crown a monacói F1-győzelem, a Le Mans-i 24 órás és az Indy-siker hármasa, a volt F1-klasszisnak az első kettő már megvan. Eddig csak Graham Hillnek jött össze.
A gép április 24-én gurul ki először Indianapolisban, de egy testvérautóval a spanyol már kedden tesztelni fog a texasi oválpályán.
Az Indianapolis 500-at május utolsó vasárnapján, 26-án rendezik."
1156,sport,"Az MTK-hoz igazolt Fucsovics Márton, a férfi tenisz-világranglista 37. helyezettje, a jelenlegi legjobb magyar férfi teniszező, jelentette be a klub hétfői sajtótájékoztatóján. Itt a klub elnöke, Deutsch Tamás azt is elmondta, hogy hosszú távra kötöttek megállapodást a játékossal. ""Személy szerint az egyik kedvenc sportolóm, aki remélhetőleg klubunk kötelékeiben még jobban ki tudja bontakoztatni a tehetségét, és igazi megtiszteltetés, hogy csatlakozott az MTK több mint kétezer sportolójához"" – tette hozzá Deutsch, aki szerint Fucsovicsban benne van, hogy top 10-es játékos legyen, vagy Grand Slam-tornát nyerjen.
Az egyesület vezetője hozzátette, a teniszezők közül már az MTK-t erősíti többek között Piros Zsombor, Nagy Péter, Szintai Dávid, Babos Tímea, Jani Réka, Gálfi Dalma, Arn Gréta és a junior páros Australian Open-bajnok Nagy Adrienn is. A játékoskeret mellett az MTK tenisz-szakosztályához tartozó Budai Tenisz Centrumot is méltatta Deutsch, kiemelve, hogy az világ-összehasonlításban is megállja a helyét.
 Üdv a klubban, Marci! 🎾 #mtk #tennis #budapestikekfeher 🔵⚪
 MTK (@mtk_sport) által megosztott bejegyzés, Ápr 8., 2019, időpont: 6:58 (PDT időzóna szerint)"
1157,sport,"A Villarreal a Betis vendégeként lépett pályára a spanyol bajnokság 31. fordulójának vasárnapi játéknapján. A mérkőzést a Betis 2-1-re megnyerte, a vendég csapat a 88. percben büntetőt hibázott.
A Villarreal az életéért küzd a spanyol bajnokságban, a forduló előtt a 17. még bennmaradást érő helyen volt. A Celta Vigo győzelme miatt legalább egy pontra volt szüksége a csapatnak a Betis ellen, hogy elkerülje a kiesőzónát. 
A mérkőzés nem alakult jó, az 1-1-es első félidő után Lo Celso a 63. percben megszerezte a vezetést a hazaiaknak. A Villarreal ezután mindent megtett az egyenlítésért, a 88. percben pedig büntetőhöz jutott.
A korábbi Arsenal-játékos Santi Cazorla állt a labda mögé, a lövését azonban megfogta a kapus, a csapata pedig kikapott. A spanyol középpályás teljesen összeomlott, az öltözőfolyóson zokogott a mérkőzés után.
Estes coses son les que me fan ser més que mai del @VillarrealCF Bona nit. pic.twitter.com/lSENabzAjM
A Villarreal jelenleg a tabella 18., már kiesést érő helyét foglalja el.

tabella
"
1158,sport,"Doma Ernő csapata, a BW Linz 2-0-ra legyőzte idegenben a FAC Wient az osztrák másodosztály 21. fordulójában. A győzelemmel megszakadt a klub hat meccse tartó nyeretlensége, illetve megerősítette a helyét a tabella harmadik helyén.
A magyar edző március végén vette át a csapat irányítását Thomas Sagedertől, miután a bajnokaspiráns csapat egymás után négy bajnokiját elveszítette, mindezt 0-11-es gólkülönbséggel. 

Doma rendbe tette a csapatot, első meccsén rögtön 1-1-es döntetlent játszott a másodosztályt vezető Wattensszel, a következő körben pedig az első győzelmét is megszerezte, ráadásul tavaly november eleje óta most először nem kapott gólt a Linz.

A csapat jelenleg harmadik a tabellán 35 ponttal, hárommal előzi az Innsbruck-Wiener Neustadt duót, és 11 pont a lemaradása az élen álló Wattens mögött."
1159,sport,"2021-ben visszavonul Karl-Heinz Rummenigge, a Bayern München ügyvezetője, a helyét pedig a csapat legendás kapusa, Oliver Kahn veszi át.
Igen, befejezem. A terv az, hogy Oliver Kahn lesz az utódom, és addig is igyekszem tanítani. A vezetőség már zöld utat adott, én pedig hiszek benne, szerintem jól fogja csinálni
– nyilatkozta Rummenigge. Kahnnak semmilyen klubvezetői tapasztalata nincs, jelenleg tévés szakértőként dolgozik, így rá is fér a tanítás.

A 49 éves legenda 1994 és 2008 között volt a Bayern München játékosa, nyolcszor nyert bajnokságot, ötször Német Kupát, illetve van egy Bajnokok Ligája-győzelme is. A német válogatottal Európa-bajnokságot nyert 1996-ban, és van egy vb-ezüst- és bronzérme.
"
1160,sport,"Nem sokkal a Supersport-vb aragóniai futama előtt eltűnt Hector Barbera Yamahája a Team Tóth garázsából, így a spanyol motoros nem tudott rajthoz állni a versenyen. A csapat jelentette a lopást a hatóságoknak, de Tóth Imre csapatfőnök szerint a spanyol pilótának is köze lehet a motor eltűnéséhez.
A Team Toth és Hector Barbera kihagyta a Supersport-vb aragóniai versenyét, mellyel kapcsolatban csak annyit írtak a hivatalos közvetítésben, hogy a ""csapat úgy döntött, nem indul”. Ezzel szemben az évekig a MotoGP-ben szereplő Barbera az Instagram-oldalán azt írta, hogy elsősorban egy szponzor kiszállása miatti anyagi és technikai problémák miatt nem indult.
A Motorsport.com ugyanakkor arról írt, hogy egyszerűen eltűnt Barbera Yamahája. A Todocircuito.com viszont azt írja, hogy Tóth Imre csapatfőnök szerint a spanyol versenyző is benne lehet a jármű eltűnésében, mert ""szarnak tartja a motort"", és nem akart versenyezni. A pilóta nonszensznek nevezte a vádakat.
Barberának nem volt rossz szezonja: a Phillip Island-i évadnyitón a negyedik helyen ért célba, Buriramban hetedik lett, két forduló után a negyedik helyet foglalta el az összesítésben. Aragón után most a nyolcadik helyen áll, de ezek után kérdéses, hogy mi lesz az ő és a magyar csapat sorsa a szezon hátralévő részére."
1161,sport,"George F. Hemingway tulajdonos eladta a Budapest Honvéd labdarúgócsapatát a Metalcom csoporthoz tartozó Reditus Equity Zrt.-nek, írja az MTI. A vételárat a felek nem hozták nyilvánosságra.
Az új tulajdonos és a futballklub hétfő reggeli közleménye szerint a befektetőcég a Honvéd Futball Club Kft. 100 százalékos üzletrészét vásárolta meg a Quinex America LLC-től, a The Hemingway Group leányvállalatától. 
Örömmel tölt el, hogy a munkám eredményeként a Honvéd ismét a magyar labdarúgás egyik legstabilabb hátterű és legsikeresebb klubja lett, méltó régi hírnevéhez.
– idézte a közlemény George F. Hemingwayt.
A Hemingway tulajdonában álló, nevadai székhelyű Quinex America LLC befektető társaság 2006-ban vette meg a Honvédet, mely azóta kétszer nyerte meg a Magyar Kupát, 2017-ben pedig bajnok lett. "
1162,sport,"Dárdai Pál irányítása alatt 2016-ban szenvedett annyira a Hertha, mint most, akkor kaptak ki négyszer zsinórban egymás után. A mostani helyzet annyiban azonban jelentősen eltér az akkoritól, hogy akkor a hetedik helyre befutottak a rossz széria ellenére is, most viszont már csak a tizenegyedikek. Akkor a hetedik hely Európa Ligát jelentett, ami nagy siker volt, hiszen Dárdai visszavezette a klubot a nemzetközi színtérre.
A Herthának hagyományosan gyenge a tavasza, íme a kimutatás, mennyire. Az első az ősszel gyűjtött pontszám, a második a tavaszi.
A 11 forduló alatt elért 11 pont rosszul néz ki, és ugyan Dárdai már figyelmeztetett a szezon elején, hogy nagy reményeik nem lehetnek, ettől a produkciótól vélhetően ő maga is többet remélt.
Már a télen megemlítette, hogy keveset fut csapata - ez eddig nem volt jellemző rájuk -, és a megnyert párharcok számában is többre számított. Futómennyiségben a Hertha az utolsó előtti, csak a Schalke van mögöttük, amelyik nemrég esett ki a BL-ből, de ritka rossz szezont futnak ők is, és csak 15. helyen állnak a tabellán. 
„Az elvárások hatalmasak, ez a Hertha. Bajnokok Ligáját szeretnének sokan, de ez nem realitás. Ez a szezon mutatja meg, mennyire nem az. Az egymillió euróba kerülő játékos nem azt hozza, mint amit a 60 milliós. Egy edző kénytelen elfogadni, hogy nekünk nincs pénzünk 60 milliós játékosra. Ez a történet a Hertháról szól, nem Dárdai Pálról. Nem dönthetek a saját sorsomról, ahhoz én senki vagyok. Ha a játékosok úgy gondolják, hogy én vagyok a fejlődés gátja, akkor ezt elmondhatják a sportigazgatónak. Ha már nem tudok segíteni nekik, akkor a projektet le kell állítani - mondta a 43 éves magyar edző a Morgenpostnak.
A berlini lap egyébként nem prognosztizálja az edző menesztését.
A lap úgy tudja, hogy az igazgató, Michael Preetz és közte nem jó a viszony, aminek az okai még tavaly novemberre nyúlnak vissza. Egy személyi kérdésben voltak markánsan eltérő állásponton, és végül Dárdai akarata érvényesült, Preetz pedig nehezen nyelte le a dolgot. Emellett Preetz nem érti, miért van mindig a tavaszi visszaesés.
Preetz és Dárdai egészen másként látta a csapat szombati játékát. Preetz azt gondolta, hogy a Lipcsében elszenvedett vereségre a csapat válaszokat ad a Düsseldorf ellen. Az újonc azonban 2-1-re nyert az Olimpiai Stadionban. Ő nem fedezte fel, hogy jól reagálna a csapat, és azt mondta, nem szabad becsukni a szemüket.
Dárdai ugyanakkor nem volt teljesen elégedetlen, mert Ibisevicre eltiltás miatt nem számíthatott, míg mások sérülés (Torunarigha, Lustenberger, Darida, Maier) miatt nem lehettek ott a pályán. A tréner szerint nincs válság, olyan játékkal ki lehetett kapni, amit a Düsseldorf ellen mutattak, a Lipcse elleni 5-0-s zakó viselte meg őt is érzelmileg. Karriere legsúlyosabb vereségének nevezte, ha nyolcat kapnak akkor sem szólhattak volna egy szót sem.

A szurkolók egy része is dühös volt a meccs után.

A Berliner Zeitung tudósításában előkerült Hofi Géza neve is, a híres poént vette elő, miszerint tud-e úszni, ha megfizetik. Ezzel is a játékosok képességére utalt.
Szerdán mindenesetre a klub igazgatótanácsa összeül, és megvitatják a helyzetet. Dárdainak van szerződése a következő évre, ám mindez nem jelenti azt, hogy ezt ne lehetne felülbírálni. Sokan emlékeztetnek rá, az elmúlt négy évben stabilitást jelentett a személye, és ezt nem árt figyelembe venni.
A Hertha következő meccse a Hoffenheim ellen lesz idegenben, az ellenfél a favorit. A bentmaradás a hullámvölgy ellenére sem forog igazán veszélyben, mert 35 pontot gyűjtöttek már eddig, matematikailag azonban még elképzelhető a kiesés. Az osztályozós helyen álló Stuttgart 21 pontnál tart egyelőre."
1163,sport,"A PSG 2-2-s döntetlent játszott hazai pályán a Strasbourggal a francia bajnokság 31. fordulójának utolsó mérkőzésén, így matematikailag továbbra sem biztosította be a bajnoki címet. A mérkőzés ugyanakkor nem ezért, hanem a párizsi Jean-Eric Maxim Choupo-Moting rendhagyó megmozdulása miatt marad emlékezetes.
A Lille pontvesztése miatt a PSG egy győzelemmel megnyerte volna a francia bajnokságot, ennek ellenére Thomas Tuchel meglehetősen tartalékos csapattal állt ki, többek között Kylian Mbappét sem jelölte a kezdőbe. Ott volt ellenben Jean-Eric Maxim Choupo-Moting.
A 30 éves kameruni támadónak jól kezdődött a mérkőzés, a 13. percben az ő góljával vezetett a PSG. A vendégek nem sokkal később Nuno Da Costa góljával egyenlítettek, majd ismét Choupo-Motingé volt a főszerep.
Christopher Nkunku került ziccerbe, átemelte a labdát Matz Sels kapus fölött, de a gólvonalon lévő Choupo-Moting a gólvonalon megállította a labdát. Vélhetően meglepte, hogy a becsúszó védő nem találta el a labdát, és már nem tudta jól lereagálni a helyzetet. 
A kihagyott helyzetet megbosszulta a Strasbourg, Anthony Goncalves góljával vezetett a szünetben. Tuchel a második félidőben pályára küldte Mbappét és Draxlert is – előbbit Choupo-Moting helyére –, de végül a szintén csereként beálló Thilo Kehrer állította be a 2-2-es végeredményt a 82. percben. 

Öf
"
1164,sport,"A Sporting Kansas City 1–1-es döntetlent játszott a Cincinnati vendégeként az MLS alapszakaszának 6. fordulójában. A Kansasnél Baráth Botond végig a pályán volt, Németh Krisztián 20 percet kapott.
Pocsékul kezdődött a mérkőzés a múlt héten 7-1-re győző Sportingnak. Adrian Zendejas borzalmasan jött ki a kapujából, elvétette a labdát, Andreu Fonta pedig jobb híján lerántotta az ellenfél támadóját a 16-oson belül. A büntetőt Darren Mattocks értékesítette, a 19. percben megszerezte a vezetést a hazai csapat.
A folytatásban már inkább a Kansas City dominált, Gianluca Busiónak a 63. percben sikerült is kiegyenlítenie egy hihetetlen védelmi hiba után.
Több gól már nem volt a mérkőzésen, 1-1-es döntetlent játszott a két csapat. Németh Krisztiánt a 70. percben cserélték be, a szintén a Kansasben játszó Sallói Dániel sérülés miatt kihagyta a mérkőzést. "
1165,sport,"Egyre többször és többet foglalkoztatja a teniszt szeretők táborát, hogy vajon mikor ér véget, a Roger Federer–Rafael Nadal–Novak Djokovics tengely egyeduralkodása a férfiaknál, illetve, hogy lesznek-e olyan fiatal sztárok, akik idővel majd átveszik a három legenda helyét. Most a világranglista legjobb 50 játékosa között találunk öt olyan 21 éven alulit, akinek erre komoly esélye lehet.
Sztefanosz Cicipasz, Denis Shapovalov, Frances Tiafoe, Felix Auger-Aliassime. Nyugodtan ide lehet még venni Alexander Zverevet is,
aki április 20-án lesz 22 éves, ráadásul a német a felsoroltak közül a legközelebb áll a tróndöntéshez, ugyanis a világranglistán jelenleg ő a 3. helyezett.
Nem egyszerű a fiatalok helyzete, hiszen egyrészt nem csak átvenni nehéz a korszakos zsenik helyét, de ott maradni talán még nehezebb. Roger Federer 2003, Rafael Nadal 2005, Novak Djokovics 2008 óta a legszűkebb elit tagja. A másik, hogy a talán legfontosabb értékmérője a tenisznek a Grand Slam-győzelmek száma. Ebben hosszú-hosszú évekig ez a hármas marad a legjobb, sőt akár évtizedekig vagy még annál is tovább.
Roger Federer 2003-ban, Wimbledonban nyerte első Grand Slamjét. Azóta még 61 Grand Slamen avattak férfi bajnokot. Az elmúlt több mint másfél évtized alatt csak tizenegyszer fordult elő, hogy ne a három nagy egyike nyerjen GS-tornán: Stanislas Wawrinka és Andy Murray 3-3-szor, Marin Cilic, Andy Roddick, Gaston Gaudio, Marat Szafin, Juan Martín Del Potro 1-1-szer.
62 Grand Slamből csak 11-et nem ők nyertek. Letaglózó.
Elképesztő a trió egyéni GS-statisztikája is, amit ha csak megközelít majd valaki, biztosan a sportág meghatározó egyénisége lesz. Lehet akár Alexander Zverev is, aki 22 éves lesz, de már 27. a pénzkereseti örökranglistán. Tíz tornát nyert pályafutása során, de Grand Slamen egy párizsi negyeddöntő a legjobb eredménye eddig.
Sokan azt mondják, hogy az oroszból lett német, agresszív alapvonaljátékos Zverev lehet a fiatalok közül, aki először csúcsra ér. Bombaerős tenyeresei és fonákjai is életveszélyesek, magas testalkata ellenére is alacsony a súlypontja. A 220 kilométer/órás szerváira felkészülni szinte lehetetlen.
Federer 22 éves kora előtt három hónappal, Nadal három nappal 19. születésnapja előtt, Djokovics pedig két hónappal 20. születésnapja előtt volt életében először harmadik a világranglistán. Zverevnek ez 19 és fél évesen sikerült.
Az ATP hivatalos oldalán, a Next Gen ATP-rangsorban (a 21 éven aluliak hivatalos versenyében) a görög Sztefanosz Cicipasz az első. Ennek a ranglistának a tavalyi döntőjét is a 20 éves nyerte.
A 193 centis, félig orosz származású teniszező ebben az évben már Federer és Nadal ellen is játszott, a svájcit az AusOpenről verte ki, a spanyoltól később, az elődöntőben, ami egyben élete legjobb GS-eredménye is. Idén Marseille-ben pályafutása második tornagyőzelmét érte el. Tavaly, a torontói ezresen az elsőt, amikor is Cicipasz lett a legfiatalabb, aki egy ATP-tornán négy top10-es teniszezőt is le tudott győzni.
Az biztos, hogy egészen kiváló munkát végeznek a kanadai teniszfejlesztési intézetében. Nagyon fiatal és a világ élvonalába tartozó játékosok jönnek ki sorban. Ilyen Denis Shapovalov, vagy a nála egy évvel fiatalabb, még csak 18 éves Felix Auger-Aliassime. (A nőknél pedig Bianca Andreescu, aki szintén 18 évesen, szabadkártyásként robbant az élvonalba, és megcsinálta azt, amit Serena Williams 20 évvel ezelőtt.)

Shapovalov Izraelben született, egyéves volt, amikor a szülei Kanadába költöztek vele. A Richmond Hill County Clubban kezdett teniszezni ötévesen. Még 18 sem volt, amikor Premier-tornán elődöntőt játszhatott. Nagy versenyt még nem nyert, de már háromszor eljutott a döntő kapujába. Két éve, a US Openen a negyedik körig jutott, legutóbb Miamiban csak Federertől kapott ki. 

2005 óta ő a legfiatalabb, aki bejutott a világranglistán a top 30-ba.
A másik kanadai, Felix Auger-Aliassime talán ennél is nagyobb bravúrt hajtott végre azzal, hogy az első olyan, 2000 után született teniszező lett, aki befért a top 50-be. Legutóbb, Miamiban ő is csak az elődöntőben kapott ki. A selejtezőből jutott el odáig, többek között Fucsovics Mártont is legyőzte.
A montréali születésű, apja révén togói származású fiatal Shapovalov oldalán 2015-ben a US Open junior párosát nyerte meg, éppen a 15. születésnapja után pár héttel.
Auger-Aliassime hihetetlenül gyorsan robbant be az élvonalba. 2018-at a 161. helyen kezdte, de még idén januárban is a százon kívül volt. Aztán Rióban ötszázas tornán döntőzött, Sao Paulóban 250-esen negyeddöntős volt, Miamiban pedig csak a legjobb négyben kapott ki, és máris a 33. helyen találta magát. Junior Wimbledont nyert 2016-ban, többek között Cicipaszt is legyőzve.
Régóta nincs sok örömük az amerikai férfi tenisz rajongóinak. Pete Sampras, Andre Agassi, vagy Andy Roddick 2003-as US Open sikere óta csak John Isner (a legjobbja 8.), Sam Querrey (11.), Jack Sock (8.) tudott a legjobbak közelébe érni, de igazán emlékezetest egyikük sem tudott alkotni.
Most néhány más tehetség mellett leginkább a 21 éves Frances Tiafoéban reménykednek az amerikaiak. Egyes elemzők szerint Gael Monfils atletikus mozgása és Del Potro pozitív karizmájának ötvözete a játékstílusa. A floridai játékos Sierra Leone-i bevándorlók gyermeke. Két ikertestvére van, állítólag már háromévesen teniszütő volt a kezében. Juniorként csak Grand Slam-elődöntőig jutott, felnőttként idén már az Australian Open negyeddöntőjét játszotta. Tavaly Delray Beach-ben szerezte meg első tornagyőzelmét.
A sort még lehetne folytatni az ausztrál Alex De Minurral (20 éves), vagy a szintén amerikai Reily Opelkával és Taylor Fritz-cel, a szerb Miomir Kecsmanoviccsal (19) is, de ők még azért annyit nem teljesítettek, hogy komolyan számolhassunk velük.
A lényeg, hogy Federer, Djokovic vagy Nadal 19-20 évesen már túl volt első GS-győzelmén, vagy éppen a világranglista első három helyének valamelyikén pózolt.
Erre nem egyszerű a válasz, hiszen Federer jelent meg először, aztán néhány évre rá Nadal, majd Djokovics, elméletileg a legidősebbnek már ki kellett volna esnie a csúcsformából, hogy felváltsa egy fiatal.
Nagyon fontos hármuk rivalizálása: ez emeli a férfi teniszt arra a szintre, amit ők hárman képviselnek.
Roger Rasheed, az ausztrál Lleyton Hewitt egykori edzője mondta róluk, hogy ők nem csak a tenisz legkimagaslóbb egyénisége, hanem globális értelembe véve a sporté is.
Amikor Federer tizenéves volt, minden idejét a tenisz kötötte le. Azzal kelt és azzal feküdt. Az ő idejében nem volt más, ami elvegye a figyelmét. A mai, fiatal korosztály már másképp szocializálódott, a social media sokkal jobban körülveszi a mindennapjaikat, talán ezért sem sikerült még kinevelni korszakváltó játékost.
Rengetegen aggódnak, hogy mi lesz a férfi tenisszel, ha a három szupersztár egyszer, sőt, leginkább ha egyszerre vonul vissza. Megjelenésükkel emelték a színvonalat, remélhetőleg valami hasonló várható majd a mostani fiataloktól is.
Hogy tartósan megelőzik-e Federeréket, amíg még azok is rendszeresen versenyeznek? Erre épp a svájci felelt egy 2018-as interjúban:
Hogy bárki eljusson odáig, és legyőzzön minket egy Grand Slamen? Nyilván lehetséges, de nem egyszerű feladat. Ebben a sportágban nagyon sok különböző tulajdonság kell, hogy igazán a legnagyobb legyen valaki. Jól kell adogatni, a szervákat visszaadni és hálónál is eredményesnek lenni. Fizikailag és mentálisan is erősnek kell lenni. Talán azért is Federer, Nadal és Djokovics a legjobb három, mert háromféle a játékstílusunk is. Egy hét alatt három játékstílust legyőzni nagy kihívás. Őrült mentális erő kell két hétig egyformán koncentrálni. Ezért nehéz Grand Slamet nyerni, pláne folyamatosan.

(Borítókép: Sztefanosz Cicipasz, Alexander Zverev és Denis Shapovalov. Fotó: Tpn/Matthew Stockman/Al Bello / Getty Images Hungary)
"
1166,sport,"A magyar férfi vízilabda válogatott nyerte az Európa Kupa zágrábi nyolcas döntőjét. Märcz Tamás együttese a vasárnapi fináléban a házigazda világbajnoki címvédő horvátokat győzte le 10-8-ra. A magyar csapat - amely a negyeddöntőben Montenegrót, a négy között pedig Olaszországot búcsúztatta - végig vezetve, magabiztosan nyert, a tíz gólon nyolcan osztoztak, a legeredményesebb játékos Manhercz Krisztián volt három találattal.
A magyar válogatott már a döntőbe jutásával kiharcolta, hogy júniusban ott legyen a belgrádi világliga szuperdöntőjében, amelynek győztese elsőként szerez kvótát a tokiói olimpiára.
Hárai Balázs sérülése nem jött rendbe, így akárcsak az Olaszország elleni elődöntőben, ezúttal is Német Toni volt Märcz Tamás szövetségi kapitány egyetlen centere. A kapuban ezúttal Nagy Viktor kapott lehetőséget. A világbajnok kapus remekül kezdett, hiszen előbb emberelőnyben hárított, utána pedig kifogta Loren Fatovic ötméteresét, míg a túloldalon Angyal Dániel centerből szerzett vezetést. A horvát egyenlítés után az olaszok ellen győztes gólt szerző Manhercz Krisztián talált be. A házigazdák fórból egalizáltak.
Az OSC 22 éves játékosa a második felvonásban kétszer is bevette a világklasszis Marko Bijac kapuját. Ettől Bátori Bence is felbátorodott, góljának köszönhetően pedig kettővel elment a magyar válogatott (5-3).
A nagyszünet után nagy lehetőséget szalasztott el a magyar válogatott: Vámos Márton ötméterest rontott. A háromgólos különbség így sem kellett sokat várni, Kovács Gergő bombázott a hálóba. A közte négyért emberelőnyben támadhatott a magyar csapat, de a bejátszás rossz volt, az ellentámadásból pedig ötöst kaptak a házigazdák, Maro Jokovic pedig már nem hibázott. Nem sokkal ezután Vámos javított egy bombával, majd egy távoli horvát találat után Német harcolt ki egy kiállítást, amelyet ő maga szinte azonnal gólra váltott.
A záró negyed elején Nagy Viktor többször is hárított emberhátrányban, így a horvátok csak két gólra jöttek fel, mielőtt Erdélyi Balázs bepofozott egy kipattanót (9-6). A vendéglátók Fatovic góljával zárkóztak, de nehéz helyzetbe kerültek, mivel a Bátorit megütő Javier Garcia Gadea, valamint Luka Luncar fegyelmezetlensége miatt hátrányba kerültek, amit Zalánki Gergő ki is használt. A horvátoknak a hátralevő időben már nem volt esélyük az egyenlítésre.
A találkozó után a mérkőzés legjobbjának járó elismerést Nagy Viktor vehette át, míg Varga Dénest a torna legértékesebb játékosának választották.
Egy olyan új eseményen vagyunk túl, ami az egyik legmagasabb szintű világverseny, még ha a rangja egyelőre nem egyenlő a világbajnokságéval vagy az olimpiával. Most itt volt a világ talán nyolc legjobb csapata, komplett kerettel, és innen sikerült kiemelkedni. Szerettünk volna három jó mérkőzést játszani, lemérni hogy hol tartunk, és eljutni minden meccsen a végsőkig, hiszen győzni szerettünk volna, ez száz százalékban megvalósult. Ez a siker tartást fog adni a játékosoknak, kifelé pedig egy nagyon jó jel, hogy velünk igenis számolni kell
- nyilatkozta a Magyar Vízilabda Szövetségnek a helyszínen a szövetségi kapitány.
A FINA tájékoztatása szerint a belgrádi világliga szuperdöntőben a magyarok a japánokkal, a kanadaiakkal és a spanyolokkal szerepelnek majd azonos csoportban, míg a másik négyesben a házigazda szerbeken kívül az ausztrálok, a horvátok és a kazahok találkoznak egymással.
A mieink tavaly megnyerték a Világkupát, de azon a tornán nem volt olyan erősségű a mezőny, mint a mostanin, innen nem hiányzott egyetlen topcsapat sem.

 Magyarország-Horvátország 10-8 (2-2, 3-1, 3-2, 2-3) 


A magyar csapat gólszerzői: Manhercz 3, Angyal D., Bátori, Kovács G., Vámos, Német, Erdélyi, Zalánki 1-1

Korábban:
bronzmérkőzés:
Spanyolország-Olaszország 9-7 (3-1, 0-2, 5-3, 1-1)
az 5. helyért:
Montenegró-Szerbia 16-14 (5-6, 5-2, 4-2, 2-4)
a 7. helyért:
Görögország-Oroszország 15-14 (3-3, 5-4, 4-2, 3-5)"
1167,sport,"
A magyar női jégkorong-válogatott 2-1-re nyert a budapesti, divízió I/A csoportos vb első napján Norvégia ellen. Fontos meccs volt, hiszen a norvégok voltak az egyik legesélyesebbek a feljutásra. Az A csoportos vb bővítése miatt két csapat jut fel ebből a csoportból, így duplán fontos volt ez a győzelem.

Pat Cortina szövetségi kapitány csapata a torna első játéknapján 40 perc után gól nélküli döntetlenre állt a Káposztásmegyeri Jégcentrumban, majd a találkozó mindhárom gólja a záróharmadban született.
A győztes gól szinte az utolsó másodpercben esett. A győztes találatot végül Gasparics szerezte. Remek passzal lépett ki és egy zseniális csellel áthúzta a korongot védője lába között, majd a hálóba emelt, mindezt 72 másodperccel a vége előtt. 
Keményen dolgoztak a lányok, végrehajtották, amit kértünk tőlük. A meccs nagy részében mi voltunk a jobbak, csak a második harmad elején vették át az irányítást a norvégok, de erre is jól reagáltunk, és nyilván örülök a győzelemnek. Színvonalas torna ez, sok gól lesz még gyönyörű, és remélhetőleg minél többet mi szerzünk majd. Ugyanakkor nem szabad elfelejteni, hogy a gólokhoz a kemény munka és odaadás vezet, ez fontosabb is. A magyar himnuszt hallgatni mindig különleges, ám ez még csak az első lépés volt…
A magyar csapathétfőn 17 órától Szlovákiával mérkőzik meg. A csoportból - amelynek még Ausztria és Olaszország a tagja - az első kettő jut fel, az utolsó pedig kiesik."
1168,sport,"A Watford jutott be másodikként az angol labdarúgó FA Kupa döntőjébe, ahol a Manchester Cityvel találkozik.
A Watford a vasárnapi elődöntőben hosszabbításban 3-2-re legyőzte a Wolverhampton Wandererst úgy, hogy a rendes játékidő ráadásának a negyedik percében egyenlített a londoni Wembley Stadionban. A döntő május 18-án lesz, szintén a Wembleyben.
Nagyot játszott a Watford, hiszen 0-2-es hátrányból állt fel. Ráadásul a 66, percben Deulofeu egészen zseniális emelésből szépített, majd Deeney a 94. percben egyenlített. A győztes gól a a hosszabbítás 14. percében jött, megint Deulafeu volt eredményes.
 A Watford 1984 után jutott másodszor a kupa döntőjébe, akkor az Evertontól kaptak ki 2-0-ra.

 
FA Kupa, elődöntő:

szombaton játszották:"
1169,sport,"
A Sevilla a Valladolid otthonában nyert 2-0-ra a spanyol bajnokság 31. fordulójában. Joaquin Caparros, a vendégek edzője a meccs után mondta el, hogy súlyos beteg.

A 63 éves trénernél krónikus leukémiát diagnosztizáltak. Caparros márciusban vette át a csapat irányítását, de kijelentette, a betegség nem hátráltatja a munkájában
„Élem a mindennapjaimat. Eljárok kezelésekre és élvezni szeretném a munkám” – mondta Caparros.
Caparros a második sevillai edző, akinél a közelmúltban rákot diagnosztizáltak. 2017-ben Eduardo Berizzo prosztatarák miatt mondott le, bár később visszatért és Paraguay szövetségi kapitánya lett.

Valladolid-Sevilla
"
1170,sport,"A legutóbbi bajnoki forduló nagy meglepetését a Kisvárda szolgáltatta, miután egy laza négyest vágtak az állami milliárdokkal kitömött Felcsútnak. Az eredményhez hozzájárult, hogy 75 percet játszott emberelőnyben Dajka László csapata. Dajka volt anno a felcsúti akadémián, onnan ment el.  
A Németországból hazacsábított, Móron született Radoki Jánosnak eddig tartott a munkája Felcsúton. A klub honlapja tudatta, jó egészséget kívánnak a folytatáshoz. Radoki a szezon elején simán legyőzte a bajnoki címvédő Vidit, azóta viszont kevés futballra emlékeztetőt nyújtott a csapata. 
A Fürthnél is megforduló Radokit december végén nevezték ki, Benczés Miklóst váltotta. 
A felcsútiak a hétközi kupameccsen a Soroksár ellen maradtak alul tizenegyesekkel, így a tavalyi kupadöntő után a négyig sem jutottak el. 
Az utód Komjáti András, aki a Vasastól ment Felcsútra, eddig ő volt a sportigazgató. A Felcsút Paksra látogat a következő fordulóban. 
A 9. helyezett Felcsútnak 30 pontja van. Az őt követő Kisvárda 28, a 11. helyezett – már kieső helyen álló – DVTK 27 pontot gyűjtött. A bajnokságból még hat forduló van hátra."
1171,sport,"A 15. helyre kvalifikált Michelisz Norbert a WTCR marokkói hétvégéjének második időmérőjén, de a fordított rajtrácsos futamra nyert még egy helyet, Gordon Shedden ugyanis büntetés miatt a 12. helyett a 17. helyről indulhatott csak. A szombati futamhoz hasonlóan sima rajt után Michelisz megtartotta 14. helyét, ahogy az élen is maradt az első három sorrendje, vagyis két Hyundai Nicky Catsburggal és a címvédő Gabriele Tarquinivel, illetve az audis Jean-Karl Vernayvel. Az eredetileg 19. helyről induló Tassi Attila több helyet rontva jött el a rajtnál.
A rajt utáni helyezkedés után úgy tűnt, hogy onnantól komolyabb változás nélkül, vonatban ér be a mezőny, egészen addig, amíg az eredetileg 18 körre kiírt verseny 11. körében az élen simán vezető Nicky Catsburg egy furcsa manőver végén egy balos kanyarban jobbra kitörve a gumifalba csapódott. A holland a két futam között elárulta, hogy fékhiba okozta a balesetet.
Ezzel Catsburg mögött mindenki nyert egy helyet, majd a mezőny második fele még egyet, amikor a Michelisz előtt haladó Ma Csing-hua a hétvége sokadik jobb első defektje miatt kiállt a boxba. A safety car két kört maradt a pályán – emiatt 20 körre nőtt a versenytáv –, majd folytatódott ugyanaz a vonatozás, mint a Hyundai holland pilótájának balesete előtt.
Így a 2018-as szezonhoz hasonlóan Gabriele Tarquini nyerte a fordított rajtrácsos futamot Marokkóban, a dobgóra Vernay (Audi) és Yann Ehrlacher (Lynk & Co) fértek még fel, Michelisz a 12., Tassi pont nélkül a 20. lett.
Túl óvatos volt az első két futam, érezhetően mindenki a hétvége utolsó versenyére, a főfutamra tartalékolt, ami az első körben több izgalmat hozott, mint az előző kettő. A rajtnál a Cyan Racing két pilótája, Yvan Muller és Thed Björk rajtolták le az élről induló Frédéric Vervisch Audiját, majd a pálya közepén Esteban Guerrieri, Tiago Monteiro és Yann Ehrlacher próbáltak egymás mellett elkanyarodni a 8-as kanyarban – a külső íven autózó utóbbi kettő a falban kötött ki, így szinte azonnal biztonsági autóval indult a futam.
A páros erős pontszerző helyről esett ki, ennek, a jó rajtnak, illetve Nicky Catsburg második futamos balesetének – ami miatt nem állhatott rajthoz – Michelisz az elő kör végére már 11. volt, de sokat jött fel Tassi Attila is, aki ekkor már a 14., pontszerző helyen autózott a safety car miatt 23 körösre nyúlt futamon.
Tíz körrel a leintés előtt jött az újabb dráma: megint az élen haladó pilóta került bajba, aki ezúttal Yvan Muller volt – a négyszeres francia világbajnoknál elfordult a kormány, így kénytelen volt félreállni, ahogy a Michelisz előtt haladó hyundaios Augusto Farfusnak is, nála a váltó ment el.
A sorozatos kiesések után Michelisz a 9., Tassi a 12. helyig jött fel, az első hely pedig a 2017-es világbajnok Thed Björk ölébe hullt. Bár a svéden nagy volt a nyomás Vervisch és Azcona miatt, nem hibázott, és megszerezte a WTCR-újonc Lynk & Co első futamgyőzelmét. Kicsit hátrébb viszont nem volt ennyire sima a futam vége, Vernay fékhibával vágódott a falba, az ötödik helyről kiesve – így Michelisz a 8., Tassi a 11. lett a biztonsági autó mögött befutó mezőnyben.
Az első hétvége után Thed Björk (Cyan Racing-Lynk & CO) a maximális 85 pontból 61-et begyűjtve vezeti az összetettet, mögötte Esteban Guerrieri (Münnich-Honda) jön 56, majd í címvédő Gabriele Tarquini (BRC SC-Hyundai) 49 ponttal. Michelisz 17 pontot gyűjtve a 11. helyen Yvan Mullerrel pontversenyben, Tassi Attila első vk-pontjai után a 19.

A túraautó-világkupa április 27-28-án a Hungaroringen folytatódik.


Fordított rajtrácsos futam


Főfutam
"
1172,sport,"
A MOL-Pick Szeged 28-27-re legyőzte a Telekom Veszprémet a férfi kézilabda Magyar Kupa fináléjában, a debreceni Főnix Csarnokban rendezett négyes döntő második, vasárnapi játéknapján.

A Szeged 22-edszer játszott döntőt a Magyar Kupában, és hetedszer nyert, 2008 óta először. A 27-szeres aranyérmes Veszprémnek ez volt a 37. kupadöntője. A két csapat huszadszor találkozott a hazai kupadöntőben, a szegediek ötödször győztek.
A két Bajnokok Ligája-negyeddöntős magyar együttes a mostani idényben harmadszor játszott egymással, és harmadszor is a Szeged győzött. Legeredményesebb játékosa Jorge Maqueda volt hét góllal, a túloldalon Nagy László szintén hétszer volt eredményes.
A címvédő veszprémiek közül Jamali Iman és a dán René Toft Hansen hiányzott sérülés miatt, a szegedieknél pedig a spanyol Pedro Rodríguez maradt ki taktikai okok miatt.
Mirko Alilovic, a Veszprém korábbi, a Szeged jelenlegi kapusa bravúros védésekkel kezdte a meccset, erre alapozva csapata két góllal ellépett, de Nagy László gyorsan egyenlített. David Davis, a dunántúliak vezetőedzője a 15. percben időt kért, mert az ellenfél spanyol átlövője, Jorge Maqueda már a negyedik gólját dobta (9-7).
A 23. percben Alen Blazevic könyökkel eltalálta Dejan Manaszkov fejét, ezért a Veszprém macedón balszélsőjét le kellett cserélni, mivel erősen vérzett a homloka. A játékvezetők nem látták az esetet, ezért nem büntették a szegediek horvát védőjátékosát.
Ellenfele kiváló védekezése miatt a címvédő 11 perc alatt csupán kétszer volt eredményes, így ötgólos hátrányba került (8-13), közben pedig kapust cserélt, és a nyáron éppen Szegedre igazoló Mikler Roland lépett pályára Sterbik Árpád helyett.
David Davis a szünet előtt ismét időt kért, mert csapata hibáit, labdaeladásait remekül használta ki a bajnoki címvédő, amely 16-9-re vezetett, és a szlovén Dean Bombac irányításával megőrizte a hétgólos különbséget az első félidő végéig.
A második játékrészben sem változott a játék képe és az eredmény alakulása, de amikor néhány szegedi pontatlanságot kihasznált a Veszprém, és egy 3-0-s sorozattal felzárkózott, Juan Carlos Pastor időt kért. Csapatának korábbi lendülete megtört, játékosai némileg elbizonytalanodtak, ráadásul Bánhidi Bence egy durva szabálytalanság miatt piros lapot kapott.
Mindezek ellenére Bodó Richárd góljaival elmozdult a holtpontról a Szeged, ismét hat találattal vezetett, és bár ellenfele a folytatásban egy 6-1-es sorozattal egy gólra felzárkózott, az utolsó hetven másodpercben nem tudott egyenlíteni, így a bajnoki cím után a Magyar Kupát is elveszítette.
""Fantasztikus első félidőt játszottunk, a másodikban viszont elfáradtunk. Ehhez azonban hozzátartozik, hogy több játékosunk is sérülése ellenére játszott ezen a hétvégén, valamint Bánhidi Bence elvesztése sem jött jól nekünk"" - nyilatkozta Juan Carlos Pastor.
A Szeged edzője hozzátette, hatalmas siker, hogy egy szezonon belül harmadszor is legyőzték legnagyobb hazai riválisukat, de a kupadöntő fontosabb, mint az előző két nyertes meccs volt, hiszen ezért trófeát is kaptak.
Veszprémi kollégája, az ugyancsak spanyol David Davis úgy fogalmazott, nem is számít igazán, hogy remek második félidőt produkáltak, és sikerült felzárkózniuk, mert egy döntőben a győzelem a legfontosabb, erre pedig a rossz kezdés, az elrontott első félidő miatt nem volt esélyük.
""Nekik jó napjuk volt, mi viszont szinte egyáltalán nem védekeztünk, semmi nem csináltunk meg abból, amit kellett volna"" - nyilatkozta.

MOL-Pick Szeged - Telekom Veszprém 28-27 (17-10)


Gólszerzők: Maqueda 7, Bombac 6, Sigurmannsson 4, Sostaric 3, Bodó, Canellas, Balogh Zs. 2-2, Gaber, Bánhidi 1-1, illetve Nagy L. 7, Gajic 5, Lékai 4, Strlek 3, Ilic, Nilsson 2-2, Blagotinsek, Nenadic, Mahé, Mackovsek 1-1

korábban:
a 3. helyért: Balatonfüredi KSE-RotaChrom Dabas 21-20 (10-13)

(Borítókép: Czeglédi Zsolt/MTI)
"
1173,sport,"Az olasz Alberto Bettiol győzött a Flandria körversenyen 18 kilométernyi szólózás után. Az EF Education First bringása élete első profi győzelmét szerezte az egyik legjelentősebb kerékpárversenyen. A szupersztárokból álló üldözők képtelenek voltak utolérni.
Az egynapos kerékpárversenyek közül öt kiemelkedő jelentőséggel bír. Ezek a nagy múltú és legendássá váló versenyek a Monumentum címkét is megkapták, ezeket mindig óriási hírverés övezi, az ott megszerzett győzelmek szinte világbajnok címmel érnek fel. A szezonból az első Monumentum, a Milánó–San Remo két hete már lement, a bringások most a 103. Flandriai körversenyt teljesítették. 
A Flandriai körverseny sava-borsát a viszonylag rövid, de brutális emelkedők jelentik, meg a macskaköves szektorok és a szűk, nagyjából félsávnyi utak. Az idei kiírás 267 kilométeres távjába 17 számozott emelkedőt illesztettek, ezeket a kaptatókat a meredekségük miatt falnak is nevezik. 
A kisebb felvezető versenyek miatt Belgiumban már hetek óta bringaláz uralkodik, ami aztán a Flandriai körben csúcsosodik ki, óriási népünnepély, több százezer szurkoló van az utak mellett rengeteg Flandriára utaló oroszlános zászlóval, és természetesen mérhetetlenül sok sör folyik. Némelyiket az emelkedőkről nevezték el. Az is beszédes adat, hogy a szombaton rendezett amatőr futamon 16 ezren indultak.
A Flandriai kör elég sok esélyessel indult, a favoritok között volt a 2016-os győztes Peter Sagan, a 2015-ös nyertes Alexander Kristoff, az olimpiai bajnok Greg Van Avermaet, a világbajnok Alejandro Valverde, az egynaposokat uraló Deceuninck Quick Step csapatából többen, Zdenek Stybar, Philippe Gilbert és Yves Lampaert is, de két ciklokrosszból országútira váltó világbajnok Wout van Aerttel és Mathieu van der Poellal is sokan számoltak.
Úgy tartják, hogy a verseny az utolsó 100 kilométernél kezdődik, ez idén be is igazolódott. A Kapelmuuron – egy kápolnához felvezető, 20%-os részt is tartalmazó meredélyen, ami elég ikonikus látképe is a versenynek – látványosan felélénkült a főmezőny, hirtelen megnövekedett a tempó. Az emelkedőn szét is szakadt a boly, de az esélyesek többsége még tartotta a tempót. A címvédő Niki Terpstra ekkor már nem volt itt, egy bukás miatt kiszállt a versenyből. 
A Kappelmuur utáni 20-25 kilométeren a főmezőny nagyjából negyvenfősre apadt, de egy nagyobb csoport még nem volt vészesen távol tőle. A céltól 70 kilométerre aztán össze is olvadt ez a két csoport. 
A verseny utolsó 60 kilométerére besűrűsödtek a falak, az első teszt az Oude Kwaremont macskaköves emelkedője volt. Már előtte megindult a helyezkedés, amiből Van der Poel elég rosszul jött ki. A holland bringás egy útakadályt átugratott, majd egy technikai hiba miatt nagyot bukott. Összeszedte valahogy magát, és üldözésbe kezdett, sikerült is elkapnia a főmezőnyt.
Flat tyre and painful fall for @mathieuvdpoel just before the second passage on the Oude Kwaremont. Will he be able to come back? #RVV #RVV19 pic.twitter.com/bqfSbTkzqa
A mezőnytől Sep Vanmarcke (EF Education), Stijn Vanderbergh (AG2R) és Kasper Asgreen (Quick Step) tempózott el a következő fal, a Patersberg után, 20 másodperces előnyt hozott össze a trió, amihez aztán Dylan van Baarle (Sky) csatlakozott a céltól 42 kilométerre.
A mezőny sokáig nem is tudott közelebb menni hozzájuk, az időközben Vanderbergh-t elveszítő csoport 15 kilométer múlva is tartotta előnyét, de ekkor már egyre több akciót indítottak az üldözők. 
Az Oude Kwaremont második megmászására elfogytak Van Baarleék, az emelkedő végén már csak 16 voltak az élcsoportban, előtte pedig az ellépő Alberto Bettiol (EF Education) tempózott úgy 15 másodperccel. 
The last hills are done! Will @AlbertoBettiol stay in front after his impressive attack on the Oude Kwaremont? #RVV #RVV19 pic.twitter.com/o6K5vz0Xqd
Az utolsó emelkedőn, a szintén 20%-os meredekségű részekkel bíró Paterbergen már senki sem spórolhatott. A főmezőnyből Van Avermaet és Van der Poel bírta a legjobban, de nem nagyon tudtak közelíteni Bettiolhoz, 14 kilométerük volt arra, hogy eltüntessék a különbséget. A főmezőny azonban nem nagyon állt össze az üldözésre, voltak ugyan tempóváltások, de a vezetést nem vállalta fel senki hosszabban, a favoritok, mint Sagan, Valverde, Kristoff vagy Van Avermaet nem adtak maguknak esélyt, hogy az első helyért hajrázzanak. Eközben Bettiol 25 másodpercre növelte az előnyét, az utolsó két kilométeren már biztossá vált a győzelme.
A második helyet a csoporttól elmenő Asgreen szerezte meg, a harmadik helyért pedig Kristoff nyerte a sprintet.
Bettiol élete legnagyobb sikerét ünnepelhette, már csak azért is, mert korábban nem nagyon volt neki semmilyen. A 2014 óta profiskodó olasz eddig csak csapatidőfutamban nyert egyszer, egyéni győzelmet még sosem szerzett.

(Borítókép: Dirk Waem/AFP)
"
1174,sport,"A Ferencváros 29-26-ra kikapott az orosz Rosztov-Dontól a női kézilabda Bajnokok Ligája negyeddöntőjének első mérkőzésén, vasárnap Érden, írta az MTI. A két csapat hetedszer találkozott egymással a nemzetközi kupaporondon: egy ferencvárosi siker és egy döntetlen mellett immár ötödször nyertek az oroszok, akik tavaly kettős győzelemmel búcsúztatták az FTC-t a BL negyeddöntőjében. A visszavágót jövő szombaton rendezik.
A magyar csapatból a holland Danick Snelder és a montenegrói Djurdjina Malovic hiányzott sérülés miatt. A vendégeknél a 2016-os olimpia és a decemberi Európa-bajnokság legjobb játékosának is megválasztott Anna Vjahirjeva nem szerepelhetett.
Remek védekezésének köszönhetően jól kezdett a Rosztov-Don, és a 14. percben már három góllal vezetett, ezért Elek Gábor vezetőedzőnek időt kellett kérnie (5-8). Az FTC-ből hiányoztak a kiemelkedő egyéni teljesítmények, s a szélsők ritkán kaptak labdát. Az első félidő hajrájában aztán egy 4-1-es sorozattal sikerült egyenlíteni (12-12).
A szünet után pontosabba kézilabdázott a Ferencváros, és 3-2 után ismét átvette a vezetést.
""Látod, hogy nem élvezed a szimpátiáját!""
- utalt arra egy időkérésnél Elek Gábor, hogy a játékvezetők nem egyszer a vendégeknek kedveztek következetlen ítéleteikkel, illetve a megszokottnál többször büntették kétperces kiállítással mindkét csapatot.
Háfra Noémi góljai ellenére ismét fordított a korábbi győri sikeredző, Ambros Martín csapata, sőt megint ellépett három találattal, és mivel ezt a különbséget megőrizte, a magyar együttes szinte kilátástalan helyzetbe került az idegenbeli visszavágó előtt.

Női Bajnokok Ligája, negyeddöntő, első mérkőzés:


A Ferencváros gólszerzői: Háfra, Klujber 7-7, Pena 4, Schatzl, Lukács, Klikovac 2-2, Márton, Kovacsics 1-1

Odense Handbold (dán)-Győri Audi ETO KC 28-29 (13-18)
Az első 15 percben mindössze három gólt kapott a remekül védekező ETO, ennek köszönhetően öt találattal elhúzott (3-8). Jan Pytlick, a hazaiak kétszeres olimpiai bajnok vezetőedzője időt kért, ettől lendületbe került csapata, és tartotta a lépést esélyesebb ellenfelével (10-14). Az Odense az első félidő hajrájában létszámfölényes támadásokkal igyekezett egyenlíteni, de a kapus lecserélése miatt rendre gólt kapott a gyors győriektől.
A második felvonás elején is a Győr játszott egyértelmű fölényben, de újabb négyes gólsorozatára a dánok Ingvild Bakkerud vezérletével egy 8-0-s rohammal válaszoltak, és átvették a vezetést. A BL-címvédő ETO szétesett, és 13 percig nem talált be. A hajrában a francia kapus, Amandine Leynaud fontos védésekkel segítette a magyar csapatot, amely végül egy góllal nyert idegenben."
1175,sport,"A Balatonfüred egy parádés hajrával 21-20-ra legyőzte a Dabast, és megnyerte a férfi kézilabda Magyar Kupa bronzmérkőzését vasárnap. A Szeged - Veszprém döntő 16.00-kor kezdődik.
A Dabas sokkal jobban, pontosabban kézilabdázott a mérkőzés elején, 9-5-re is vezetett, mielőtt a balatonfürediek felvették a mérkőzés ritmusát. Az első játékrész végén már kiegyenlített volt a mérkőzés, de a Balatonfüred csak 13-10-re tudott feljönni.
A második félidőt is jól kezdte a Dabas, de egy 10 perces gólcsend után a Balatonfüred fokozatosan átvette a mérkőzés irányítását. Az utolsó 18 percet 6-2-re hozták a fürediek, és végül egy góllal meg is nyerték a mérkőzés. Ez volt BKSE negyedik bronzérme a kupában.

Eredmény:

(MTI)"
1176,sport,"A férfi vízilabda-válogatott a spanyolokkal, a dél-afrikaiakkal és az új-zélandiakkal került a C csoportba a nyári világbajnokság vasárnapi sorsolásán. A nőknél a magyarok a B csoportban kezdik meg a vb-szereplésüket, ellenfelük Kanada, Oroszország és a házigazda Dél-Korea lesz.
A vizes vb-t július 12-28. között a dél-koreai Kvangdzsuban rendezik meg. A pólósok tornájáról a férfiaknál kettő, a nőknél egy csapat kvalifikálhatja magát a 2020-as tokiói olimpiára. 

A vb-csoportok (férfiak):


A vb-csoportok (nők):

(MTI)"
1177,sport,"Nem kezdődött jól a 2019-es WTCR-szezon a magyar pilóták szempontjából, részben – a Hyundai esetében biztosan – az első, marokkói futamra kiadott büntetőtáblázat miatt sem a szombati időmérőn, sem a futamon nem került be a top tízbe Michelisz Norbert és Tassi Attila, akik a vasárnapi, három részre osztott időmérőn próbálkozhattak a javítással – ebben a szombathoz képest 10 fokkal melegebb levegő és aszfalt is a segítségükre lehetett volna.
A 30 perces első szakasz, vagyis a Q1 vége nagy izgalmakat hozott, hiszen szinte minimális volt a különbség az autók között, a Q1 végén az első 21 pilótát kevesebb, mint 7 tizedmásodperc választotta el, a továbbjutó 12 helyezett pedig 4 tizeden belül volt. Nem volt köztük viszont sem Michelisz (15.), sem Tassi (22.), akik így nehéz helyzetben lesznek a késő délutáni, kora esti két futamon, ráadásul mindketten a leggyengébb idővel zártak saját márkájukon belül.
A Q2-ben a tavalyi legerősebb márka, a Hyundai mentette a menthetőt, és Nicky Catsburg 10., illetve Gabriele Tarquini 9. helyével elvitték az első sort a fordított rajtrácsos futamra. A top 5-be Frédéric Vervisch, Mikel Azcona, Tiago Monteiro, Thed Björk és Yvan Muller, vagy egy Audi, egy Cupra, egy Honda és két Lynk & Co mentek tovább.
A legjobb 5-ben a 2019-es szabályok szerint a pilóták maguk dönthették el, milyen sorrendben folytatják, méghozzá a Q2 végi sorrend alapján jelezve azt, így végül Mikel Azcona kezdhetett. A spanyolnak nem hozott szerencsét az indítás, csak ötödik lett, az első sort az audis Vervisch és a négyszeres világbajnok, idén Lynk & Cót vezető Muller szerezték meg.
Szombathoz hasonlóan egyébként vasárnap is feltűnően sok volt a jobb első defekt – ezt a melegben túl magas nyomásra emelkedő gumik és a kemény marokkói rázókövek okozták egyébként.

A fordított rajtrácsos futam 17.45-kor, a főfutam 19.15-kor rajtol, Michelisz mindkettőt a még épp pontszerző 15. helyről kezdi majd, Tassi a 22. helyről indulhat.
"
1178,sport,"Fucsovics Márton nem elégszik meg a top 30-as hellyel a világranglistán, a legjobbak közé akar kerülni és Grand Slamet nyerni, derül ki a Molcsapat.hu-nak adott interjújából.
Nemrég még csak álmodozhattam róla, hogy Federerrel, Djokoviccsal vagy Nadallal játsszak, mostanra pedig ez nemcsak valósággá vált, de mondhatom, kifejezetten jó, csaknem baráti a viszonyom néhányukkal. És nem is ez a legfontosabb, hanem az, hogy... nem becsülnek le, nem vagyok már “kötelező meccs”, hanem nagyon is komolyan vesznek
– kezdte Fucsovics, aki az utóbbi időben folyamatosan az első 30 környékén mozog a világranglistán, és már két ATP1000-es tornán is kiemelt volt.
A magyar teniszező elsődleges célja az volt, hogy bejusson a top 100-ba. Amikor ez sikerült, teljesen felszabadult, megjött az önbizalma, ami a pályán is látszott. Dohában Djokovic ellen nagyon közel volt a győzelemhez, Dubajban pedig Federert is megizzasztotta. Elégedett is a teljesítményével, de ennél többet szeretne.
A legnagyobb álmom természetesen az, hogy egyszer Grand Slamet nyerjek, és szeretnék top 10-es játékos lenni. Tudom, hogy ezek nagyon ambiciózus célok, de az utóbbi időben bebizonyosodott, hogy nincs lehetetlen.
A magyar teniszező idén még szeretne legalább egy tornát megnyerni, illetve egy Grand Slam-negyeddöntőnek is nagyon örülne. A párost sem fogja elhanyagolni, Babos Tímeával minden Grand Slamen elindulnak vegyesben, illetve mindent megtesznek azért, hogy részt vehessenek a tokiói olimpián.
A teljes interjút ide kattintva olvashatja el. "
1179,sport,"A DC United 4-0-ra kikapott a Los Angelestől az MLS-ben. Wayne Rooney nem viselte jól a vereséget, 3-0-s állásnál kiállíttatta magát egy brutális szerelés miatt, magyar csapattársa, Stieber Zoltán a padon nézte végig a mérkőzést.
A bajnokság első négy mérkőzését három győzelemmel és egy döntetlennel abszolváló DC pocsékul kezdte a meccset a szintén veretlen Los Angeles ellen. Vela már a 15 percben előnyhöz juttatta az LA-t – előtte nem sokkal büntetőt hibázott –, amely Diego Rossi két góljával bő fél óra játék után 3-0-ra vezetett.
A DC-nek semmi nem jött össze, a végtelenül frusztrált Rooney pedig egy elveszített labda után csúnyán beleszállt a duplázó Rossiba a második félidőben.
A bíró először sárgát adott az angolt támadónak, majd visszanézte az esetet, és végül piros lapra módosította a döntését. Az emberhátrányba kerülő DC-nek esélye sem volt a szépítésre, Rossi viszont még egyszer betalált, így mesterhármassal fejezte be a találkozót."
1180,sport,"A magyar labdarúgásban mindenki túl van fizetve, a fiatalok pedig vattába vannak csomagolva – értékelte a hazai futballt Bódog Tamás a Magyar Nemzettel készített interjúban.  
Nemcsak a játékosok, mondhatom, én is túl voltam fizetve
– mondta korábbi válogatott Bódog, aki edzőként a Videotonnál és a DVTK-nál is dolgozott. Szerinte az állam támogatásával néhány év alatt rendkívüli mértékben javultak a feltételek a magyar labdarúgásban, vannak is biztató jelek, de messze nem tökéletes minden.
A fiatalok nem eléggé motiváltak. Mégpedig azért, mert nem hajtja őket a vágy, hogy külföldre igazoljanak, hiszen otthon is nagyon jól keresnek.
A korábbi magyar válogatott Bódog beszélt a diósgyőri időszakáról is, ahol szerinte elvárás volt, hogy az úgynevezett fiatalszabályból minél több bevételre tegyen szert a klub. Ez viszont az egészséges konkurencia kialakulását hátráltatta, sok fiatal ugyanis nem feltétlenül volt azon a szinten, hogy az NB I.-ben szerepeljen.
Ha valaki megmondta nekik a véleményét, akkor hajlamosak voltak megsértődni. A magyar játékosok kissé vattába vannak csomagolva. 
Bódogot Feczkó Tamás menesztésekor hírbe hozták az MTK-val, de elmondása szerint nem tárgyalt a csapattal. Ugyanakkor örömmel dolgozna ismét Magyarországon, de nem zárja ki, hogy végül Németországban talál magának új csapatot.
A teljes interjút ide kattintva olvashatja el."
1181,sport," A Brooklyn Nets meglepetésre győzni tudott az alapszakaszgyőztes Milwaukee Bucks otthonában az észak-amerikai kosárlabdaliga (NBA) szombati játéknapján, és ezzel nagy lépést tett a rájátszásba kerülés felé. 
A Nets két mérkőzéssel az alapszakasz vége előtt 40 győzelemmel és ugyanennyi vereséggel 6. a Keleti Konferenciában. Az Orlando hasonló mutatóval a hetedik helyen áll, míg az egy meccsel kevesebbet játszó csapatok közül a Detroit 39, a Miami 38, a Charlotte pedig 37 győzelmet tud felmutatni. A rájátszásba a konferencia az első nyolc csapata jut be.  

 Eredmények: 

(MTI)"
1182,sport," A Tampa Bay Lightning beállította a Detroit Red Wings 1995-96-os szezonban elért győzelmi rekordját az észak-amerikai jégkorongliga (NHL) szombaton zárult alapszakaszában. A floridai csapat a Boston Bruins otthonában nyert 6-3-ra, amivel 62. győzelmét szerezte a 82 mérkőzéses alapszakaszban.
A Lighting legeredményesebb játékosa a 25 éves Nikita Kucserov lett, aki 41 góljával és 87 gólpasszával először nyerte meg az alapszakasz legtöbb pontot gyűjtő játékosának járó Art Ross-kupát. Ráadásul ő lett az alapszakasz
valaha volt legtöbb pontot szerző orosz játékosa.
Az eddigi rekordot az 1992–1993-as szezonból Alekszandr Mogilnij tartotta (127). Kucserovnál több pontot pedig legutóbb 23 éve szereztek az NHL-ben, akkor Mario Lemieux (Pittsburgh Penguins) 161-ig jutott.

Eredmények:

(MTI)"
1183,sport,"Floch Bernadett 22 évesen felért a csúcsra, profi világbajnoki címet szerzett rúdtáncban március 30-án az úgynevezett Pole Theatre versenyrendszerben. Korábbi kétszer nyert junior világ- és Európa-bajnokságot.

Rúdtáncban többféle versenyrendszer létezik, de a legrangosabb az, amelyen Bernadett a hétvégén győzött. A feladat nem csak egy gyakorlat bemutatása volt, egy kvázi színházi előadást adott elő háttérrel, kellékekkel, szereplőkkel. Az előadás egy történetet mesélt el, és mivel Bernadett a Comedy kategóriában indult, meg kellett nevettetnie a közönséget. 

Az ő története arról szólt, hogyan lett szinkronúszóból rúdtáncos.

Floch maga finanszírozza a felkészülését, és a versenyeken való részvételt is. Tavaly végzett a Testnevelési Egyetemen, ma már oktatja is a rúdtáncot. A következő versenye júliusban lesz Londonban a szabadidejében vízimentőként dolgozó nőnek.


(Via)
"
1184,sport,"Megszerezte első gólját Nikolics Nemanja a 2019-es MLS-szezonban. A Chicago Fire játékosa a Toronto FC-nek talált be, a mérkőzés 2-2-es döntetlennel ért végét.
Az idei szezon egyelőre nem a magyar játékos csapatáé: a Chicago a meccs előtt egy győzelem mellett egy döntetlent és két vereséget tudott felmutatni, így mindenképpen kellett a bravúr a 100 százalékos Toronto ellen. Nem is kezdett rosszul a csapat, az első félidő után 1-1 volt az állás, a második elején pedig jött Nikolics:
No. 1️⃣ of 2019 for @niko_nemanja 🎯#TORvCHI #cf97 https://t.co/PCIdh5J9Tf
Ez volt a magyar játékos első találta a szezonban. Nikolicsot nem sokkal később lecseréltek, majd a Fire gólt kapott, így 2–2-vel ért véget a meccs.
A Chicago jelenleg öt ponttal a 8. a Keleti Konferenciában, két pontra lemaradva a rájátszást érő 7. helytől."
1185,sport,"2016 környékére valóságos láz tört ki, és mindenki amerikaifutball-bajnokságot alapított, legalábbis láznak tűnt, hogy a USFL 1986-os és az XFL 2001-es megszűnése után rövid időn belül három profi liga – az Alliance of American Football, az XFL és a Pacific Pro League – is szerveződött.
Elsőként az AAF rakta össze a puzzle-t, és 2019-ben már el is indultak nyolc csapattal, ráadásul a játékosok döntő többsége is az NFL-ből jött, ami kulcsfontosságú volt a terv szempontjából, a liga vezetői ugyanis nem az NFL ellen, hanem az alá, egyfajta időkitöltő nevelőligának pozícionálták magukat.
A cél az volt, hogy az elfogadhatónál egy fokkal látványosabb játék legyen a pályán, miközben főleg a támadófalban és irányítóposzton plusz fejlődési időt biztosítsanak azoknak, akik elsőre kiestek az NFL-ből tudásbeli hiányosság miatt: olyan embereknek adjanak második, esetleg harmadik esélyt, akik az elmúlt közel két évtizedben az első kudarc után azonnal végleg búcsút inthettek az NFL-nek.
A terv jól illeszkedett a modern NFL hiányosságaihoz – a rettentő gyors és leegyszerűsített passzjátékra építő egyetemi bajnokságból érkező irányítók és támadófalemberek többsége nem áll készen az NFL-re, még a legjobb irányítók nagy része sem tud rendesen védelmet olvasni – ezért is kellett például rettentő extrém megoldás a Los Angeles Ramsnél –, a falemberek pedig nincsenek felkészítve a legtöbb blokkolási sémából. Az AAF-ben pont lett volna idő ezeket megtanulni, és a játékosok tudásszintje is pont az NFL-ből kimaradó legmagasabb vonal lett volna, tehát nem is lett volna nagy ugrás felfelé az NFL.
Az AAF-ben száműzték a touchdownok utáni extra pontot, minden csapatnak muszáj volt kétpontos kísérlettel próbálkoznia, hogy ezzel is növeljék az izgalmakat. A rúgójátékot nem csak ezzel korlátozták, törölték a kirúgásokat is, ehelyett minden csapat a saját 25 yardosáról kezdett az engedett pontszerzés után. Az úgynevezett onside kick helyére is más érkezett, egy negyed és 12 yardos támadóhelyzet megoldásával tarthatta meg egy csapat a labdát pontszerzés után, ha kockáztatni akart – hasonlót akartak bevezetni az NFL-be is a 2019-es szezonra, de ez végül elbukott a tulajdonosok szavazásán.
A játékosok persze nem kaszáltak nagyot – mindenki hároméves, 250 ezer dolláros szerződést kapott –, és az edzőket sem fizették túl. A vezetőedzőknek adott félmillió, a koordinátoroknak járó 200-250 ezer dollár, az egész stábra nézve 2 milliós keret nem túl sok, de arra pont jó ajánlat volt mind, hogy pár hónap munkával esetleg egy NFL-csapat látómezejébe kerüljenek.
Az NFL-lel közös munka nem merült ki ennyiben, az NFL saját tévécsatornája, az NFL Network is beszállt a projektbe, minden forduló négy meccséből a felét ők adták, egy-egyen pedig a CBS/CBS Network és a Bleacher Report online közvetítése osztozott, tehát az emberekhez is sikerült eljuttatniuk a végterméket, ami az egyik legfontosabb kérdés volt. Az átlagos nézőszám magasabb is volt, mint az új szezonját kezdő rendes futballnak, az MLS-nek (Major League Soccer), a jelek tehát elég biztatóak voltak. A háttér is erősnek tűnt, hiszen felismerhető nevek – az általános igazgatóként Super Bowl-győztes Bill Polian, a játékosként szintén bajnok Troy Polamalu és Justin Tuck, a több Super Bowlban is vezető bíróként dolgozó Mike Pereire – álltak be a kezdeményezés mögé.
Egy dolog billegett: az üzleti terv. Az induláskor ugyanis egy szilícium-völgyi induló techcég modelljét vázolták fel Ebersolék az AAF-nek: pár évig menedzselhető veszteséggel mennek majd, amíg sikerül berobbanni, utána pedig majd csak beindul a szekér, amin a sportfogadás 2018-as legalizálása is segíthetett volna. Mindennel együtt úgy számoltak, hogy az első öt évben 500-750 millió dollár külső befektetésre lenne szükségük, ez viszont nem nagyon akart befutni.
Olyannyira, hogy pár nappal az indulás után kiderült, máris komolyabb tőkeinjekcióra van szükség, hogy ki tudják fizetni a számlákat. Itt jött a képbe az NHL-ben érdekel Tom Dundon, aki 250 millió dollárt ígért be február közepén, és ebből 70 milliót azonnal át is utalt. Cserébe teljhatalmat kért, amit meg is kapott, azonnal ő lett az AAF elnöke. Csakhogy Dundonnak sokkal merészebb és sürgősebb vágyai voltak, és már 2019-ben meg akarta csinálni azt, amire az AAF eredetileg három éven belül készült, vagyis hogy ledobják a tanulókerekeket, és a finomhangolásról szóló évek helyett egyből nagyra nőjenek.
Ez effektíve azt jelentette, hogy az AAF meg akarta szerezni magának az NFL-csapatok edzőjátékosait, akik még az AAF-szint fölötti kategóriát jelentették volna tudásban.
Vagyis valami olyasmi farmrendszert szeretett volna kidolgozni, mint ami a baseballban, a hokiban és a kosárlabdában már működik – az NFL-csapatok a keret leggyengébb, még fejlődésre szoruló játékosait kölcsönadták volna az alsóbb ligába, de ha szükségük lett volna rájuk, visszakaphatták volna őket. Ez azon túl, hogy minőségileg jobb játékosokat kaphattak volna, még két szempontból megoldást jelenthetett volna nekik. Az NFL bevonásával nagy előnyre tettek volna szert a 2020-ban újrainduló XFL-lel szemben, és persze pénzcsap is lehetett volna az együttműködés, hiszen így a fizetések egy (jelentős) részét az NFL-re verhették volna rá.
Ennek nem is maga az NFL állt ellen, hanem a játékosok szakszervezete (NFLPA), ami leginkább csak a 2020-as NFL-szezon végén lejáró, és így akkor újratárgyalt kollektív szerződésbe tudta volna belefoglalni ezt a lehetőséget. Dundon erről hallani sem akart, és már március legvégén arról beszélt, hogy ha nem hajlandó erre az NFLPA, akkor minden lehetséges forgatókönyvet megvizsgál a folytatásra. Ez végül az lett, hogy az előre elutalt 70 millió dollár fölötti pénzét kivonta az AAF-ből, és április 2-án kvázi lehúzta a rolót, közölve a játékosokkal, edzőkkel és egyéb alkalmazottakkal, hogy keressenek maguknak más munkát.
Ekkor még két forduló volt az alapszakaszból, amit a rájátszás két fordulója követett volna. A vég egyébként az aggasztó jelek ellenére is elég váratlan volt sokaknak, így a játékosoknak is. A Memphis Expressnél például a hétvégi meccsről a csapat szállására visszatérve szembesültek azzal, hogy a cuccaik a lobbiban várják őket kipakolva, vagyis ki lettek rúgva a szállásról. A csapat a hírek szerint 4 millió dolláros tartozást halmozott fel néhány hónap alatt.
Amikor Dundon átvette a liga irányítását, a társalapítómmal, Charlie Ebersollal úgy hittük, hogy biztosított a szezon befejezése, ami után kifizettük volna a hitelezőket, és a szükséges változtatások meglépésével haladtunk volna tovább egy működőképesebb gazdasági tervvel. A játékosok, edzők és más alkalmazottak által végzett munka láttán bíztunk a sikeres jövőben, de sajnos ezt már nem tudjuk beigazolni
– kommentálta a megszűnést Bill Polian hozzátéve, hogy lényegében minden Dundonon múlt, rajta kívül mindenki más hajlandó volt a folytatásra és a kemény munkára.
Hogy pontosan mi miatt borultak a tárgyalások Dundon és az NFLPA között, egyelőre nem tudni, de az ügymenet alapján az AAF halála nagyon hasonló a három szezon után megszűnő USFL-éhez. Az 1982-ben alapított United States Football League esetében a mostani amerikai elnök, Donald Trump érkezett megmentőként, majd a megjelenése után szinte egyből felvázolta a grandiózus tervet, miszerint megdöntené az NFL-t a tévészerződések okozta monopolhelyzetüket megtámadva. Trump végül megnyerte a pert, de összesen 3 dollár kártérítést kapott, ráadásul mire ezt megítélték neki, a USFL összeomlott. Ahogy akkor, most is
az irreálisan nagyszabású és sürgetett terv okozta a látszólag működőképes liga halálát.
Már azelőtt, hogy az AAF bejelentette volna megszűnését, a 2020-as indulással tervezett XFL máris jelezte, hogy a játékosok, edzők, tévés és reklámjogok is érdekelnék őket, bármit átvesznek, ami menthető a romokból. Érthető persze, hiszen ha maradna valami is az AAF-ből, az már konkurencia lenne nekik 2020 tavaszán. Tehát az az érdekük, hogy végleg bedöntsék az AAF-et, és annak hibáiból tanulva próbálkozzanak meg azzal, amin már elég sokan elbuktak.
Az NFL-be ömlő pénz évről évre csak nő, és a növekedés a rövidesen lejáró tévés szerződések újratárgyalásával csak gyorsulni fog. 2018-ban 15 milliárd dollár körül volt az NFL bevétele, ez a szám 2027-re a számítások szerint akár 25 milliárdra is emelkedhet, ekkora számokat látva pedig valahol természetes, hogy üzletemberek azt gondolják, van piaci rés ennyi pénz mellett más ligák számára is.
Csakhogy nem szabad elfelejteni, hogy az NFL mögött bármilyen más ligát nézve óriási a szakadék tudás terén, és ez inkább érdekességként, sem mint vonzó tartalomként jelenik meg a nézők számára. Jól látható, hogy az AAF sem tudott nagyságrendi mennyiségű nézőt megtartani a Super Bowl több mint 100 milliós nézőtáborából, hiába indult egy héttel a nagydöntő után.
Az AAF ideje 2021-22 környékén jött volna el, addig csak át kellett volna vészelni a köztes időszakot – ez végül Dundon agresszív tárgyalási stratégiája miatt nem jött össze.
Források: CBS Sports | The Guardian

(Borítókép: Mike Bercovici #11 a San Diego Fleettől elveszíti a sisakját, miközben ütközik Shaan Washingtonnal az AAF mérkőzésén Texasban 2019. február 9-én. Fotó: Ronald Cortes/AAF/Getty Images Hungary)
"
1186,sport,"A magyar férfi vízilabda-válogatott 12-11-re legyőzte az olasz csapatot az Európa Kupa Zágrábban zajló nyolcas döntőjének szombati elődöntőjében. Märcz Tamás együttese ezzel biztosította helyét a júniusi, belgrádi világliga-szuperdöntőben, melynek győztese elsőként szerez kvótát a jövő évi tokiói olimpiára.
Az olaszok jól kezdtek, két góllal is vezettek a meccs elején. A magyar csapat nagy küzdelemben tartotta magát, és két perccel a nagyszünet előtt egyenlített, de egy bombagóllal így is az olaszoknál volt a minimális előny.
A harmadik felvonásban Varga Dénes két extraklasszis megoldásával – közte egy Francesco Di Fulvio góllal – újra egyenlő volt az állás. Az olaszok ezután ugyan újra előnybe kerültek, de nem sokkal később már a magyar csapat vezetett Német Tóni és Varga Dénes találatával.
Az utolsó játékrészben az addig szinte hibátlan Di Fulvio kihagyott egy ötméterest, majd Varga Dénes növelte az előnyt. Egy kimaradt magyar fór után az olaszok egy percen belül két emberelőnyös gólt szerezve egyenlítettek, de egy perccel a vége előtt Manhercz Krisztián eldöntötte a mérkőzést. 

Eredmény, elődöntő:

A másik elődöntőben a horvát válogatott 12-9-re legyőzte a spanyol csapatot, így Märcz Tamás tanítványai vasárnap este a horvátokkal mérkőznek meg a fináléban vasárnap este 20.15-kor.
(MTI)"
1187,sport,"A Barcelona 2-0-ra győzte le az Atlético Madridot a spanyol bajnokság 31. fordulójának rangadóján. A madridi csapat a 28. perctől emberhátrányban futballozott, miután Diego Costa piros lapot kapott a bíró édesanyjának szidásáért. 
A mérkőzés nagy iramban kezdődött. Jordi Alba a 14. percben eltalálta a kapufát, amire Griezmann válaszolt egy jó lövéssel, majd Coutinho próbálkozását védte óriási bravúrral a kivetődő Oblak. A párharc kiegyenlített volt, de jött Diego Costa és mindent megváltoztatott.
A spanyol csatár úgy érezte, hogy szabálytalanságot követtek el ellene, majd amikor a bíró erre nem ítélt semmit, dühében elkezdte a játékvezető édesanyját szidni. Jesús Gil Manzano ezt nem tolerálta, azonnal felmutatta neki a piros lapot.
Ezután teljesen felborult a pálya, a Barcelona az emberelőnyt kihasználva sorra dolgozta ki a lehetőségeket. Csak a zseniálisan védő Jan Oblak bravúrjainak köszönhetően nézett ki úgy, hogy pontot szerezhet az Atlético, de a 85. percben már ő is tehetetlen volt.
A mérkőzésen több ziccert is elrontó Suarez 18 méterről ezúttal nem hibázott, egy perccel később pedig Lionel Messi beállította a 2-0-s végeredményt.

 Öf

A Barcelona 11 ponttal vezeti a bajnokságot, de talán ennél is fontosabb, hogy ez volt Messi 335. győzelme a La Ligában, ami abszolút rekord. "
1188,sport,"Hosszú Katinka három aranyérmet nyert szombaton a norvégiai Bergenben zajló úszóversenyen.

A Nordic Swim Tour nevű sorozat második állomásának második napján a háromszoros olimpiai bajnok 200 méter vegyesen 2:11.16 perccel, 100 méter háton 1:00.33 perccel, 200 méter gyorson pedig 1:57.89 perccel lett első.

Hosszú pénteken 400 méter vegyesen és 200 méter pillangón győzött – utóbbiban holtversenyben –, valamint 50 méter háton harmadik lett.
(MTI)"
1189,sport,"A Manchester City 1–0-ra legyőzte a Brightont az FA-kupa elődöntőjében. Ellenfele a fináléban a vasárnapi Watford–Wolverhampton Wanderers mérkőzés győztese lesz.
A Manchester City remekül kezdte a találkozót, Gabriel Jesus már a negyedik percben előnyhöz juttatta a csapatot. Ezután is a Premier League bajnoka dominált, de az újabb gól már nem jött össze, a Brighton pedig nem tudott élni a kevés lehetőségével. 
 A mérkőzést végül 1-0-ra nyerte meg a City, az FA-kupát eddig ötször megnyerő csapat 2013 után jutott újra a döntőbe."
1190,sport,"Megint a 19 éves Moise Kean volt a Juventus hőse, az olasz csatár ezúttal a Serie A 30. fordulójának rangadóján, az AC Milan ellen szerzett győztes gólt. A mérkőzést 2-1-re nyerte meg a címvédő.
A Cristiano Ronaldót továbbra is nélkülöző Juventus úgy kezdte meg a fordulót, hogy a Milan elleni győzelem, illetve a Napoli veresége esetén megnyerné a bajnokságot. Ennek ellenére a mérkőzés első félidejét a milánói csapat dominálta, Piatek góljával pedig 1-0-s vendég előnnyel mehettek pihenni a csapatok.
A második félidőre már összekapta magát a Juventus, az 59. percben Dybala büntetőjével sikerült kiegyenlíteni. Ezután mindkét csapatnak volt lehetősége, de gólt már csak a címvédő szerzett: a 66. percben beálló Moise Kean volt eredményes a hajrában.
            
A 19 éves olasz sorozatban az ötödik mérkőzésén talált be – három bajnokin és két Eb-selejtezőn –, a Juventus pedig az elmúlt öt bajnokijából hármat az ő góljával nyert meg. Több gól már nem volt a mérkőzésen, 2-1-re győzött a címvédő.

Öf


További eredmények:
"
1191,sport,"Hazai pályán fogadta a bajnoki második Bayern München a listavezető Dortmundot a Bundesliga 28. fordulójának rangadóján. Kiélezett, szoros meccs helyett viszont gálázást láthattak a nézők.
A Bayern már a 10. percben megszerezte a vezetést Hummels találatával, a 17. percben pedig Lewandowski lőtt egy káprázatos gólt.
A bajor csapat ezután sem állt le, bár a következő 20 perc leginkább a ziccerek kihagyásáról szólt. A 41. percben aztán Martinez megszerezte a Bayern harmadik gólját, két perccel később pedig Serge Gnabry értékesítette Thomas Müller passzát. 
A Dortmundnak gyakorlatilag helyzete sem volt az első félidőben, szerencsésnek érezheti magát, hogy néggyel megúszta. A második félidőben sem változott a játék képe, bár a gólzápor elmaradt. Az 5-0-s végeredményt Lewandowski állította be a 89. percben.

Öf
"
1192,sport,"Három magyar játékos van a Kisvárda FC keretében, aki pályára lépett már az idei bajnokságban, közülük kettő pedig gólt szerzett a Puskás Akadémia ellen a magyar bajnokság 27. fordulójában. A kiesés elől menekülő Kisvárda 4-0-ra nyerte a találkozót.
A kelet-magyarországi csapat kezdőjében ezúttal is csak egy magyar, Gosztonyi András kapott helyett, az ő góljával szerezte meg a vezetést a Kisvárda a 18. percben. Nem sokkal később a román Gheorghe Grozav is betalált, a második félidő elején pedig az ukrán Bogdan Melnik volt eredményes. A mérkőzés utolsó találatát pedig a csereként pályára lépő Horváth Zoltán szerezte büntetőből.
A Kisvárda hat nyeretlen bajnoki után tudott ismét nyerni, ezzel a Diósgyőrt megelőzve elmozdult a kiesést jelentő 11. helyről, két pontra lemaradva a Felcsúttól.

Eredmények:

 1. Ferencváros             27 19  4  4  59-19 61 pont
 2. MOL Vidi FC             27 16  5  6  43-26 53
 3. Újpest FC                27 12 10  5  35-19 46
 4. Debreceni VSC           27 12  7  8  34-30 43
 5. Budapest Honvéd        27 11  6 10  32-28 39
 6. Mezőkövesd Zsóry FC     27 9  8 10  38-35 35
 7. MTK Budapest           27 10  4 13  39-44 34
 8. Paksi FC                 27 7 10 10  29-40 31
 9. Puskás Akadémia         27 9  3 15  30-41 30
10. Kisvárda Master Good    27 7  7 13  28-42 28
11. Diósgyőri VTK            27 7  6 14  25-48 27
12. Szombathelyi Haladás    27 6  4 17  25-45 22"
1193,sport,"A Real Madrid Karim Benzema duplájával 2–1-re legyőzte hazai pályán az Eibart a La Liga 31. fordulójában. Ez volt Zinédine Zidane 100. spanyol bajnokija edzőként.
A madridi csapat Marcelo, Toni Kroos, Lucas Vázquez, Casemiro és Sergio Ramos nélkül kezdett. A klasszisok hiánya nagyon látszott a csapat játékán, az Eibaré jobban játszott, Marc Cardona góljával ráadásul a vendégek vezettek az első félidő után.
A bekapott gól és a szünet jót tett a Realnak, a második félidő már egyértelműen a hazaiaké volt. Karim Benzema már az 55. percben szerzett egy lesgólt, négy perccel később pedig ki is egyenlített, Marco Asensio beadását fejelte a kapuba. A remek formában lévő francia itt nem állt meg, a hajrában ismét szerzett egy gólt, ezúttal a csereként beálló Kroos ívelését értékesítette fejjel.
Több gól már nem volt a mérkőzésen, 2-1-re győzött a Real Madrid.

Öf
"
1194,sport,"Michelisz Norbert a 12., Tassi Attila a 26. helyet szerezte meg a túraautó-világkupa évadnyitó, marokkói versenyhétvégéjén az első futamra az időmérőn, ám mindketten nyertek egy helyet a rajtra, a másodiknak kvalifikáló Yvan Muller autójában ugyanis motort kellett cserélni, így a mezőny végére került.
A 18 körös futam rajtját elég jól megúszta baleset nélkül a mezőny a szűk utcai pályán, Esteban Guerrieri megtartotta vezető helyét Thed Björk és Jean-Karl Vernay előtt, míg Michelisz nyert egy helyet, a 10. pozícióig feljőve. Itt viszont megakadt, hiába volt gyorsabb a Cyan-versenyző Yann Ehrlacher-nél, előzési pont híján nem tudott elmenni mellette.
A 11. körben viszont már nem az előzés, hanem a védekezés miatt főhetett Michelisz feje, amikor a 2018-as túraautó Európa-kupa győztese, Mikel Azcona szúrt be mellé, majd lökte meg egy kanyarban, ami miatt a 13. helyig esett vissza Michelisz – a koccanás miatt ugyan 5 másodperces büntetést kapott Azcona, majd röviddel utána a 8. helyről kiállt a boxba Daniel Haglöf, de ezekkel is hátrébb végzett Michelisz, mint ahol Azcona lökése előtt állt.
A szezon első futamán Esteban Guerrieri a pole-je után rajt-cél győzelemmel nyert, a dobogóra Thed Björk és Néstor Girolami fértek még fel, miután az eredetileg harmadik Jean-Karl Vernay Azonához hasonlóan 5 mp-es büntetést kapott. Michelisz a 11. helyen zárt, a tavalyi szabadkártyás szereplését leszámítva első vb-futamát teljesítő Tassi Attila egy nagyobb hiba után végül a 19. lett, szerencsésen megúszta, hogy egy féktávot elmérve belecsúszott a gumifalba.

Vasárnap magyar idő szerint 12-től kezdődik az időmérő, majd a fordított rajtrácsos futam (17.45) és a főfutam (19.15) következnek.
"
1195,sport,"Az RB Leipzig 4–2-re győzte le idegenben a Bayer Leverkusent a Bundesliga 28. fordulójában. Gulácsi Péter és Willi Orbán is végigjátszotta a találkozót.
A Leverkusen kezdte jobban a találkozót, és ebben nagy szerepe volt Orbánnak: ő buktatta Kevin Vollandot a 16-oson belül, a megítélt büntetőből pedig Kai Havertz a 11. percben megszerezte a vezetést a hazaiaknak. A Lipcse szerencséjére Gulácsi jobb napot fogott ki, nem sokkal később ugyanis bravúrral védte Volland lövését ziccerben, a 17. percben pedig már az egyenlítés is összejött Sabitzer szabadrúgása után.
Sokáig nem örülhettek Gulácsiék, Havertz a 23. percben ismét betalált. Ez volt a 19 éves csatár 12. gólja a bajnokságban, 1973 óta ő a legfiatalabb játékos, aki elérte ezt a számot a bajnokságban.
Az első félidőben már nem született több gól, és a második játékrész eleje is inkább a hazaiaké volt. Az utolsó félórában azonban magára talált a Bundesliga 3. legjobb csapata: először Timo Werner volt eredményes, majd Forsberg értékesített magabiztosan egy büntetőt, végül pedig Matheus Cunha lőtte meg a szezon egyik legszebb gólját.
A Leipzig végül 4-2-re győzött. Gulácsiék 10 mérkőzés óta veretlenek (7 győzelem, 3 vereség, 24 pont), ez idő alatt pedig csak a Bayern München szerzett több pontot – 25-öt – náluk.

Öf


Eredmények:
"
1196,sport,"Folyamatosan javuló teljesítményt hozott a ralikrossz-vb 2019-es szezonjának első állomásán a vb újonc magyar pilótája, Szabó Krisztián, aki a pénteki selejtezőkben kétszer is a 10. helyet szerezte meg, szombaton viszont rákapcsolt a második két kvalifikáción,és egy fantasztikus második, majd egy hatodik hellyel biztosította a helyét az elődöntőben, ahova hatodik helyen bejutva 11 pontot szerzett.
Ebben némileg segítségére volt az is, hogy a harmadik selejtezőben két esélyes, Timmy Hansen és Andreas Bakkerud – ő egyébként Szabó csapattársa a korábbi világbajnok Mattias Ekström csapatában – ütközött, és Hansen ki is szállt emiatt a küzdelmekből, míg Bakkerud Audiját csak messze nem 100 százalékos állapotban tudták összerakni, miután kiszakadt a jobb első kereke.
Szabó a második (hatfős) elődöntő harmadik rajthelyét kapta meg, innen ugyan kilőtt, de az első kanyarban belekerült egy kis lökdösődésbe, ami után a harmadik helyen folytatta. Innen kockáztatás nélkül jött be harmadik helyen, a magyar motorsport első ralikrossz-vb-döntős szereplését kiharcolva. Az első elődöntőben rögtön az elején volt egy nagyobb ütközés, Reinis Nitišs kocsiját dobta meg a rázókő, ami után az orosz Timur Timerzjanov kocsijának hátulján landolt.
A döntőben Szabó a hatodik helyről rajtolva kemény harc közepére került, és bár kedvező helyzetben érkezett az utolsó előtti körre, az első kanyar előtt elfékezte magát, és végül csak az ötödik helyen intették le, de ezzel is teljesítette előzetes várakozását, hiszen első vb-futamán döntős lett. A győzelemért Kevin Hansen és Niclas Grönholm vívtak óriási csatát, a végére felgyorsuló Grönholm a negyedik körben pöccintette meg Hansent, amivel átvette a vezetést és onnan nyert is Hansen és Liam Doran előtt – csakhogy a manőver miatt 3 másodperces büntetést kapott, amivel Kevin Hansené lett az első vb-futam. Büntetést kapott Baumanis is, aki így Szabó mögé került, a magyar pilóta tehát negyedik helyen zárta első vb-döntős futamát.
A vb-összetettet az egész hétvégén megállíthatat Hansen vezeti 30 ponttal, Grönholm a második 26-tal, majd Janis Baumanis és Timo Scheider jönnek 20-20-szal, míg Szabó 18 pontot szerezve az ötödik egy forduló után. A ralikrossz-vb április utolsó hétvégéjén folytatódik Barcelonában."
1197,sport,"A Hertha 2-1-re kikapott hazai pályán a Düsseldorftól a Bundesliga 28. fordulójában. Dárdai Pál csapata sorozatban negyedszer kapott ki a bajnokságban, már csak 11. a tabellán.
Nem kezdte jól a mérkőzést a Hertha. Az első fél órában Dodi Lukebakio egymaga három gólt szerezhetett volna a Düsseldorfnak, ha egy kicsit pontosabb, de Rouwen Hennings is kihagyott egy ígéretes helyzetet. Dárdai csapata ugyan próbálkozott, de ziccerig nem sikerült eljutni, a Hertha védelme pedig csak a 35. percig bírta a nyomást: Benito Raman volt eredményes.
Dárdai csapata a bekapott gól után magasabb fokozatra kapcsolt, és Grujic góljával sikerült kiegyenlítenie a 41. percben, de ennél több nem volt a csapatban.
A második félidőben is veszélyesebben futballozott a Düsseldorf, Benito Raman 61. percben szerzett második gólja pedig eldöntötte a mérkőzést. Ez volt a Hertha negyedik bajnoki veresége sorozatban, az elmúlt 10 mérkőzésen pedig csak kétszer sikerült nyernie. Dárdaival ilyen gyengén legutóbb a 2015-16-os szezon végén teljesített a csapat, akkor a Hoffenheim, Bayern München, Bayer Leverkusen, SV Darmstadt 98 négyestől kapott ki a 30. és 33. forduló között.

Öf
"
1198,sport,"A magyar junior ritmikusgimnasztika-kéziszercsapat megnyerte az 5 szalag szerenkénti döntőjét a szófiai nemzetközi versenyen (Sofia Cup), közvetlenül a favorit Oroszország és a házigazda Bulgária előtt.
A Magyar Ritmikus Gimnasztika Szövetség közleménye szerint a Farkas Júlia, Fodor Nadin, Fekete Anita, Kis Janka, Magyar Hanna, Somhegyi Réka, Varga Lujza alkotta magyar válogatott a kéziszercsapatok versenyében szalaggal megnyerte a viadalt, ráadásul igen magas, 18.500-as pontszámmal.
Ilyen magyar eredményre eddig még nem volt példa.
A válogatott szerdán érkezett meg Szófiába. Csütörtökön a karikagyakorlatot mutatták be, pénteken a szalagot, amellyel sikeresen kvalifikálták magukat a szombati döntőbe, ahol a sportág két nagyhatalmát legyőzve állhat fel a dobogó legmagasabb fokára.

Eredmény (ritmikus gimnasztika, együttes kéziszercsapat, szalag):
"
1199,sport,"A Red Bull jóváhagyta Max Verstappen döntését, így a csapatnak hiába van szerződése az Araival és tervezte az autóját a sisakgyártó cég által készített sisakokhoz, a holland pilóta a Schuberth termékét fogja használni. 
Az Arai sisakjaival már a szezon előtti teszteken is problémák voltak, nem mentek át minden méretben az FIA rendkívül alapos tesztprocedúráján. Amit viszont engedélyezett az FIA, az Verstappennek túl kicsi volt, nem látott benne megfelelően. A holland ezért kipróbálta a Schuberth sisakgyártó egyik termékét, amit végül megfelelőnek talált, a Red Bull pedig legalább az év végéig tartó szerződést kötött a német céggel.
Érdekesség, hogy a másik Red Bull-pilóta, Pierre Gasly – akinek szintén nem feküdt az Arai sisakja – nem kapott engedélyt a váltásra. Ennek az az oka, mert Verstappennel ellentétben a francia pilóta nem szenvedett annyira a sisak miatt, illetve neki amúgy is az autót kell előbb megszoknia, mondta Dr. Helmut Marko, a Red Bull tanácsadója. Az Arai a szezon azért során igyekszik majd egy nagyobb és kényelmesebb sisakot biztosítani Gaslynak."
1200,sport,"Vizes, de száradó pályán tartották Marokkóban a 2019-es WTCR-szezon első két szabadedzését, amiken változatos eredmények születtek: az első edzésen a Cuprával versenyző Aurélien Panis nyert, a másodikon viszont a túraautó-világkupán újonc márka, a kínai Lynk & Co, azon belül is a 2017-es világbajnok Thed Björk volt a leggyorsabb. Az első edzésen Tassi Attila tette meg a legtöbb kört 25-tel, de így is csak a 24. időt autózta a világkupán újonc – a 26 fős mezőnyből –, míg a második edzésen Michelisz Norbert a legjobb hyundaisként a negyedik helyre jött be Björk, a hondás Esteban Guerrieri, illetve a szintén a Cyan Racing Lynk & Cójával versenyző Yvan Muller mögött.
Az időmérőre végül teljesen felszáradt az aszfalt, és mivel utcai pályáról van szó Marrákesben, a versenyzőknek a megszokott 30 helyett 40 percük állt rendelkezésre az első, szombati időmérőn, ahol a 2019-es szabálymódosítások értelmében már a vasárnapihoz hasonlóan pont járt az első öt helyezettnek.
A legnagyobb kihívásnak leginkább a forgalom menedzselése ígérkezett, hiszen 26 autó egy nem egészen 3 km-es pályán eléggé sűrű elosztást eredményezhet, főleg, hogy szinte mindenki a 40 perc legvégén próbálkozott a legjobb körével.
Akadt azért más kihívás pár pilótánál, a címvédő Gabriele Tarquini – Miichelisz csapattársa – motorhibára panaszkodott már az időmérő fele előtt, míg a korán az élre álló Muller egy rázókövet elkapva okozott nagyobb kárt az autójában, amiből elkezdett folyni az olaj, és nem is tudták megszerelni azt a Cyan szerelői. Emellett pedig több defekttel is meg kellett küzdenie a pilótáknak, ami szintén nem segítette a gyorsulást.
Az időmérő végére várt nagy tűzijáték elmaradt, a hondás Guerrieri jött be az élre, Muller még a motorhibával együtt is második lett a csapattárs Björk előtt, majd a szintén hondás Néstor Girolami és a Lynk & Cót vezető Andy Priaulx zárta a top 5-öt, amibe csak három márka fért be. Legjobb hyundaiosként a címvédő Tarquini hatodik helyre ért fel, Michelisz 12., Tassi pedig az utolsó, 26. helyet szerezte meg a magyar idő szerint 17.50-kor rajtoló első futamra.
Az időmérő szorosságát jól mutatja, hogy az első 13 helyett fél, míg a 26 versenyzőből 21 egy másodpercen belül volt a pole-t megszerző Guerrierihez képest.
Michelisz 12. rajthelye az új pontozási szabályok szerint már pontszerző lenne a versenyen, és mivel nem nagyon lehet előzni a marokkói pályán, leginkább a jó rajtban bízhat a magyar pilóta, hogy még előrébb kerüljön."
1201,sport,"A Telekom Veszprém könnyű győzelemmel jutott be a Magyar Kupa döntőjébe, 38-16-ra verte a Dabast a címvédő. A bajnok Szeged pedig hét góllal legyőzte a Balatonfüredet, így ismét Szeged-Veszprém döntő lesz, a két csapat huszadik alkalommal találkozik a Magyar Kupa fináléjában.
Az első gólt még a Dabas szerezte, de ekkor vezetett először és utoljára is. A Veszprém egy 6-0-s rohammal ellépett, de ezután sem vett vissza az iramból. A címvédő csapat bravúros gólokat lőtt, szélről és beállóból is, Nilsson vágott be egy labdát háttal a kapunak, de az igazán szembetűnő különbség a védelemben és a kapuban mutatkozott meg.
A veszprémi Mikler Roland rengeteg lövést megfogott, a félidő végén hihetetlenül magas, 65 százalékos volt a védéshatékonysága. Míg a másik oldalon ugyanez a szám 6 volt. A Dabas értelemszerűen támadásban sem volt veszélyes, csak hat gólt dobott az első félidőben, a Veszprém tízgólos előnyt hozott össze.
A második félidőben sem következett be nagy fordulat a meccsen, a látványosan és gyorsan kézilabdázó Veszprém felőrölte az elfáradó Dabast. A veszprémiek szélsőjátéka jól működött, a jobb oldalon Gajic szórta meg magát, akinek a sebességét nem tudták lekövetni a védők.
David Davis a Veszprém edzője elégedett volt a látottakkal, az M4 Sportnak azt mondta, mindenki végig koncentrált maradt. A másik tréner, Tomori Győző pedig arról beszélt, hogy sikerült feltalálniuk a védekezés nélküli kézilabdát.
A Szeged nehezebben boldogult a Balatonfüred ellen. Eleinte felváltva vezettek a csapatok, majd a szeged fokozatosan átvette az irányítást és 16-13-ra hozta az első játékrészt. A második félidő elején a Balatonfüred felzárkózott, de a bajnoki címvédő Szeged egy 5-1-es sorozattal újra megnyugtató előnyre tett szert, és bár volt egy kisebb fellángolása a füredieknek, végül magabiztosan behúzta a meccset a Szeged."
1202,sport,"Belga válogatott védőt igazol a Hertha BSC. Dedryck Boyata a skót Celtictől érkezik majd a nyáron Dárdai Pál futballcsapatához, írja a német Sky. 
A 28 éves futballista 2009 és 2015 között a Manchester City játékosa volt, de többször kölcsönadták. Játszott a Boltonban és a holland Twentében is. A Celtichez 2015-ben érkezett. Ott a nyáron járt volna le a szerződése, és szabadon igazolhatóvá vált volna. 
Boyata Belgiummal világbajnoki bronzérmes lett 2018-ban. A védő a három csoportmeccsen kapott lehetőséget, az egyenes kieséses szakaszban már nem. Először 2012-ben volt válogatott, még Georges Leekens hívta be. 
A Herthához Fabian Lustenberger pótlására érkezik. A svájci védő 12 év után hagyja el a klubot. "
1203,sport,"Kárász Annát a hazai kajakozás legnagyobb ígéretének tartották, már 21 évesen volt esélye a válogatókon, hogy kijusson a 2012-es olimpiára, de lemaradt Londonról.
Utána töretlennek tűnt a fejlődése:
Egy évre rá ugyan vállfájdalmakkal küszködött az olimpiai válogatókon, összeszorította a fogait és jól szerepelt, a riói olimpián mégsem vehetett részt, holott korábban az első és a harmadik pozícióban is ült már a világbajnok hajóban, ami a sokoldalúságát jelezte. A 2012-es lemaradás nem érintette meg, a riói távolmaradás annál inkább, mert reálisnak gondolta, hogy a legjobb négy között ott a helye.
Miután Rio kimaradt, amilyen gyorsan lehetett, megműtötték a vállát – Gulyás Károly végezte az operációt –, hogy minél hamarabb felépüljön. 2017-et lényegében a megfelelő regeneráció miatt el is engedte, a 2018-as év viszont ismét az övé lett.
Párosban és négyesben egyaránt világbajnoki aranyat szerzett.
De ne szaladjunk ennyire előre. Kárász 2010-ben igazolt át Szegedre Dunaújvárosból, a városban járt egyetemre, ezért ő hazai pályán versenyezhetne az augusztusi vb-n.
„Nem úgy lettem kajakos, hogy már egészen kis koromban elterveztem, a világ legjobbja vagy olimpiai bajnok szeretnék lenni. Még 2010-ben is vívódtam, hová menjek továbbtanulni.
Amikor be kellett adni februárban a jelentkezési lapot, az utolsó napokban döntöttem el: Szegedre megyek, mert ott a tanulás mellett kajakozhatok is. Az építészmérnöki pálya is nagyon tetszett és vonzott, de olyan szak nem volt a városban, így a közgázt céloztam meg nappalin, ahová fel is vettek.
Szóval, vívódtam kicsit. Dunaújvárosban a kenus fiúkkal versenyeztem, ahogy az szokás, és amikor lehagytam őket, fokozatosan alakult ki bennem, hogy egyre többet és többet kihozhatok a karrieremből. Szegeden testközelből láthattam Janics Natasát, de én akkor még fel sem fogtam, mit jelent azon a szinten kajakozni, amin ő, de nagyon élveztem, nem volt nyomás rajtam.”
Már a kisebb sikerek után is meg kellett küzdenie a jelzőkkel, amiket ő túlzónak érzett. Szegeden rögtön Janics utódjának kiáltották ki. Amikor 2015-ben megnyerte a válogatót – nem érezte berobbanásnak a sikerét –, akkor ő lett az újságokban a kajakkirálynő. Úgy véli, egyik titulusra sem szolgált rá, ő inkább a saját maga útját szeretné járni, és csak szimplán nagyon jó kajakos lenni.
Kárász a világbajnoki aranyai ellenére úgy gondolja, hogy
a nagybetűs versenye akkor volt, amikor 2015-ben le tudta győzni Kozákot a hazai válogatón.
Azt egy tökéletes pályának tartja, a megfelelő izgalom volt csak benne, a rajtja, a sebessége, a vízfogása olyan volt, ami egy ilyen győzelemhez kell.
A vb-ről két ezüsttel térhetett haza, egyéniben ugyan nincs jobb eredménye, mégsem jó élménye az a verseny, mert túl nagy volt a távolság közte és az első helyen célba érő új-zélandi olimpiai bajnok, Lisa Carrington között. Kívülről nézve szép a második hely, de neki belülről nem, mert nem elégedett. A tanulságokat levonta, a hibáiból pedig tanult.
A tavalyi évről azt állapította meg, nem történhetett volna jobb dolog, minthogy a sportág legnagyobb klasszisa, Kozák Danuta párosban vele akart indulni, őt választotta. Egyszer már, 2015-ben megpróbálkoztak a párossal, de akkor elálltak ettől, Kozák pedig Szabó Gabriellával vb-aranyat nyert, majd Rióban olimpiai bajnokok is lettek.
„Ahogy összeültünk évekkel később másodjára, és mentünk egy ötszázat, érzetre sokkal jobb volt, mint a régebbi.
Szerencsére az óra is megerősítette ezt, mert nagyon jó időt értünk el. Dana nem mondott azonnal igent, hanem megnézték azt is, milyen jól mennek Gabival.
Eltelt egy nap, amikor hívott az edzőm, Simon Miklós, mert őt pedig Dana edzője hívta, hogy készüljünk közösen a válogatókra, ahonnan kijutottunk a vb-re. Emlékezetes pillanat volt, a sportág egyik legnagyobb alakjáról van szó, akinek tisztelem az eredményeit.”
Párosban nagy csatában verték az új-zélandiakat, 23 ezreddel. Kozák úgy érezte, nagyobb az előnyük, ő biztosabb volt a sikerben. Kárász egy kicsit megijedt.
Egészen pontosan nem tudtam örülni a pillanatnak. Életem egyik nagy pillanatának.
Mert ahogy célfotó lett, elmúlt a győzelem pillanata. Aztán amikor kiírták, hogy mi voltunk a gyorsabbak, megnyugodtam, de már nem jött vissza a győzelem ösztönös mámora.”
A négyes sikere még szorosabb volt, tizenhárom ezredmásodperc. Azt még bizonytalanabbnak gondolta, ott sem tudott azonnal a célba érkezés után felhőtlenül örülni, úgy látszik, azt még tartogatja neki az élet.
Ahogy hazatérnek Dél-Afrikából, április végén ismét összeülnek Kozákkal, kipróbálják, hogyan siklik a hajójuk. Addig külön készülnek, igaz, a vízen gyakran találkoznak.
Kárásznak a páros a legfőbb célja az idei vb-n, mert a kvótamaximálás miatt nem lehet duplázni négyesben és párosban.
Edzője, a nemrég Angliából hazatérő Simon Miklós azt mondta róla,
igazi álom vele együtt dolgozni.
Kárász úgy kódolta ezt a jellemzést, hogy azonos hullámhosszon vannak, ugyanazt gondolják a felkészülés közben is. Jó néhányszor egy-egy javaslata megegyezik az edző elképzeléseivel.
Tényleg szereti azt, amit csinál, és ha ez a mindennapokban tükröződik, annak csak örül. 15 kilométer evezés után tért vissza valamelyik márciusi reggel, totál kifulladva, de ezt élvezi.
„Hulla voltam, és megköszöntem az edzőmnek. Szeretem feszegetni a képességeim határát, vizsgálgatni és emelgetni a fájdalomküszöböt, meddig tudok elmenni. Arra hirtelen nem is tudok válaszolni, mit nem szeretek a kajakozásban, bár mint mindenkinek, nekem is vannak rossz napjaim.
Még a nagy monotonitásban is megtalálom olykor a szépséget, a pozitívumot. Nagy eredmények nem születhetnek odaadás nélkül.
Önbizalom sincs anélkül, hogy tudnám, minden tőlem telhetőt megtettem. Amikor a fontos versenyek jönnek, ezekből kell építkeznünk. Akkor derül ki, mit tettél meg ebben a cseppet sem látványos időszakban. Sokszor nehéz a mi sportágunk, de akkor is szem előtt kell tartani, ez a dolgom. Versenyző és kajakfüggő vagyok, és szeretem azt, amit csinálok.”
Augusztus 25-én, a vb zárónapján egy boldog versenyzőnek látja önmagát, aki főszerepet játszott, aki a saját értékrendjében még előrébb lépett, és a lehető legtöbbet hozta ki önmagából.

 Borítókép: Kárász Anna Fotó: Kiss József / MKKSZ
"
1204,sport,"A belga Oliver Naesen a vasárnapi Flandriai körverseny egyik esélyese, de betegsége miatt nem valószínű, hogy csúcsteljesítményre lesz képes a szezon egyik legfontosabb egynapos versenyén. A bringás szerint azért betegedett meg, mert a múlt héten lelocsolták pezsgővel.
Az országúti kerékpározás központja ezekben a hetekben Belgium, ahol a nagy tavaszi klasszikusokra készülnek a versenyzők. A Flandriai körversenyre több, kisebb futammal hangolnak fel a bringások. Ezeken is tudják tesztelni a rövid meredek kaptatókat és macskaköves utakat. 
A múlt héten a Gent–Wevelgem adott erre jó lehetőséget. Azt a versenyt a norvég Alexander Kristoff (UAE) nyert John Degenkolb (Trek-Segafredo) és Oliver Naesen (AG2R) előtt. A dobogón aztán rendesen megünnepelték magukat, pezsgővel locsolták egymást.
Naesen szerint emiatt lett beteg. „November óta mindenhová alkoholos kézlemosóval járok, és mindig van valami, amivel beburkolom a nyakat. Amikor kezet rázok valakivel, mindig azon gondolkodom. Ne érintsd meg az arcát, ne érintsd meg az arcát. Tényleg mindent megtettem, hogy ne legyek beteg. Az egyetlen pillanat, ahol fáztam, a Gent-Wevelgem dobogója volt, szerintem csak ott lehettem beteg"" – idézte a bringást a Cyclingnews.
A betegsége ellenére szerdán is versenyzett. Azt mondta, az emelkedőkön még jól is érezte magát, de utána, amikor normálisan kellett volna lélegezni, már szörnyű állapotban volt. 
Az UAE csapatorvosa vitatja Naesen sejtését. Jarrad van Zuydam szerint csak arról volt szó, hogy a nagy terhelést kapó kerékpáros immunrendszere legyengült, így könnyebben fertőzik meg a vírusok. Az orvos úgy véli a belga kerékpáros már korábban megbetegedhetett, de csak a Gent–Wevelgem után észlelte a tüneteket. "
1205,sport,"„Ne játssz a játékosokkal"" szlogent használva a világ legjobb kézilabdázói közé tartozó játékosok indítottak kampányt azért, hogy a sportág irányítói csökkentsék a sérülésveszélyt a versenynaptár átalakításával.
A kampányt az Európai Kézilabda-játékosok Uniója (EHPU) kezdeményezte. Az érdekvédelmi szervezetben többek között ott van a francia Nikola Karabatic, a dán világbajnok Mikkel Hansen, a német Uwe Gensheimer és román Christina Neagu is.
Listen to the players and unite in the battle against physical erosion. #DontPlayThePlayers @ihf_info @EHF pic.twitter.com/Rxdy6q2W4M
A versenynaptár egyre sűrűbb, a legjobbak kemény hazai bajnokságban, nemzetközi kupákban és a válogatottban is játszanak. A meccsek gyakran túl sűrűn vannak egymás után, nincs igazán idő a regenerációra, ez pedig a sérülésveszélyt is jelentősen megnöveli.
A tavalyi női kézilabda-Európa-bajnokságon is több edző kritizálta a torna lebonyolítási rendjét, többek között a magyar kapitány Kim Rasmussen is. Szerintük az Eb-ken kevés idő van két meccs között, nem elfogadható a minimális 18 óra.
A pihenő idők megnövelésére nem tűnik sok esély, főleg úgy, hogy a nemzetközi szövetségek még több bevételt szeretnének a közvetítési jogokból és szponzor pénzekből. Ezért emelték meg a Eb létszámát 16-ról 20 csapatra, míg a 2021-es vb-n már 32 csapat játszhat 24 helyett.
Az EHPU azt javasolta, hogy az Eb-ket húzzák szét. A legutóbbi Eb-n a négy legjobb csapatnak 17 nap alatt 10 meccse volt.
A Bajnokok Ligája Final Fourt az érdekvédelmi szervezet szerint nem két egymás utáni napon, hanem pénteken és vasárnap kéne lejátszani, így több mint egy nap pihenőjük lenne a játékosoknak.
(via HNA.de, Süddeutsche Zeitung)"
1206,sport,"Russell Westbrook történelmi statisztikát hozott össze az NBA-ben, ő az első kosárlabdázó, aki három egymás utáni szezonban tripla-duplát átlagolt. Tehát három mutatóban is kétszámjegyű értéket ért el.
Az Oklahoma City Thunder játékosa eddig is jól állt, de az asszisztoknál még billegett, hogy sikerül-e a dupla számjegy. A Detroit Pistons ellen gyorsan bebiztosította magát, az első percekben kiosztotta a szükséges három gólpasszt. Westbrook az alapszakaszban 23,0 pontot, 11,0 lepattanót és 10,5 asszisztot átlagolt, legutóbbi meccsén pedig a 20-20-20 is összejött neki.
Az egyik asszisztja nem mindennapi volt. Westbrook két védő között tört be a palánkhoz, majd a levegőben saját tengelye körül megfordulva háttal adott passzt az érkező Steven Adamsnek, aki egy zsákolással fejezte be az akciót. 
 Az Oklahoma 123-110-re verte a Detroit Pistonst, amiben Blake Griffin játszott nagyot. 45 ponttal zárta a meccset.
A játéknapon az Orlando Magic szórta meg nagyon magát, 149-113-ra verte az Atlanta Hawkst. A Magicban három játékos is 25 pontig jutott. Nicola Vucevic és Evan Fournier kezdőként szerzett 25-25 pontot, míg Terrence Ross a kispadról beszállva szerzett ugyanannyit úgy, hogy hat triplát is bevágott. 

Eredmények:
"
1207,sport,"Július ötödikén avatja majd fel a Vasas új futballstadionját egy Dunaszerdahellyel játszott mérkőzéssel, derült ki Markovits László klubelnök interjújából, ami a Nemzeti Sportban jelent meg.
Markovits azt mondta, májusban veszik át az ötezer férőhelyes stadiont a generálkivitelezőtől. Az arénában lévő 16 szektort korábbi Vasas-futballistákról neveznek el, ezek közül négy olyan, aki más fővárosi klubhoz is kötődött. Az edzőpályák is legendás játékosokról kapnak majd nevet.
A stadion továbbra is Illovszky Rudolf nevét viseli majd, mondta Markovits, de megjegyezte, nem is volt olyan szponzor megkeresés, ami miatt el kellett volna gondolkodniuk az átnevezésen. 
A július ötödikei meccsre május 20-ától indul a jegyértékesítés. Markovits elmondta a nyitómeccsről tárgyaltak az osztrák Rapid Wiennel és a chilei Colo-Colóval is a közös múlt kapcsán, de végül a Dunaszerdahely (DAC) mellett döntöttek pénzügyi és szervezési okok miatt.
A Vasas stadionja állami támogatással, hétmilliárd forintból épül. "
1208,sport,"Zlatan Ibrahimovic nagy formában kezdte meg az amerikai futballbajnokság (MLS) új szezonját. Az LA Galaxy 37 éves svéd csatára három meccsen négy gólt szerzett. Pénteken is kulcsszerepe volt az Vancouver Whitecaps elleni a győzelemben.
A Vancouver már a meccs legelején vezetést szerezhetett volna, de Ali Adnan a második percben kihagyta a megítélt büntetőt. Panenkával próbálkozott, de gyakorlatilag a kapus kezébe emelte a labdát. A meccs állása a 63. percig 0-0 maradt.
¡Ali Adnan intenta un panenka y @BinghamDb la detiene! VANvLA |0-0 https://t.co/yYhggfEeUo
Ekkor ívelt be jobb szélről tökéletesen Ibrahimovic, a labdájára pedig Steres érkezett, aki közelről a kapuba fejelt. 
Chill Friday night for @Ibra_official: ⚽️+🅰️ #VANvLA pic.twitter.com/vbahNfKzSN
A 70. percben már Ibrahimovic volt középen, a szögletzászlótól érkező beadást felugorva, mellkassal vette le, majd földet érve a léc alá bombázott, ezzel beállította a 2-0-s végeredményt.
Az LA Galaxynak a szezonban öt meccse volt, ebből sérülése után hármon játszott Ibrahimovic, a héten a Portlandnek két gólt lőtt 11-esből, ezzel nyert csapata 2-1-re. Míg korábban a Chicago Fire ellen is betalált."
1209,sport,"Nem kis meglepetést okozott, amikor kiderült, hogy a szlovák nemzeti szimbólumok védelméről szóló, és a szlovák parlamentben szerdán megszavazott törvény egyik beterjesztője a Ferencvárosban is megforduló egykori labdarúgó, Tibor Jančula volt.
A szlovák sajtóban csak Lex DAC-nak hívott törvény azzal okozott közfelháborodást, hogy egy vélhetően utólag belecsempészett passzussal
betiltotta a külföldi országok nemzeti himnuszainak éneklését minden olyan nyilvános rendezvényen, amelyen az adott ország hivatalos delegációja nincsen jelen.
A tiltást egyértelműen a dunaszerdahelyi DAC futballcsapatára szabták, amelynek szurkolói minden hazai meccs előtt eléneklik a magyar himnuszt.
A 2000-es szezonban a Slovan Bratislava színeiben 17 gólt szerző, 29-szeres szlovák válogatott Tibor Jancula leigazolásáról 2001 júniusában kezdett cikkezni a hazai sportsajtó, ám az üzlet korántsem köttetett meg könnyen. A játékos szerződtetése körüli hercehurca a nyár slágertémája volt, a klubja által orosz csapatoknak, illetve a Győri ETO-nak is kínálgatott támadó ügyéről szinte naponta írtak. A dolog végül annyira elhúzódott, hogy a csatár nem szerepelhetett a Fradiban a Hajduk Split elleni, kieséssel végződő Bajnokok Ligája-selejtezőkön, és a magyar bajnokság elejéről is lemaradt.
Az azon a nyáron Várszegi Gábor tulajdonába kerülő klub végül július 25-én igazolta le Jančulát, aki rögvest egy emlékezetes interjúban magyarázta el a Nemzeti Sportban, miért választotta a Fradit a csecsen határhoz közel fekvő orosz város csapata, az Alenyija Vlagyikavkaz helyett.
Normális ember nem viszi oda a családját

– nyilatkozta a játékos, aki hiába állt Csank János rendelkezésére, a csapat edzője végül nem vetette be a pár nappal későbbi, Újpest elleni rangadón. Ez persze nem volt akkora meglepetés az edző akkori nyilatkozatát nézve. 

„Adott esetben azonban bevethetem Alekszandar Jovicsot és Tibor Jančulát, ám ők egyelőre sötét lovak, nem tudom, mire képesek.
Ha mégis pályára küldöm őket, roppant nagy rizikót vállalok, elvégre Jovicsot eddig csak egy felkészülési meccsen láttam játszani, Janculát meg még azon sem. 
– mondta egy alkalommal Csank.
Jančula bemutatkozására végül a Videoton elleni, augusztus 10-i bajnokin kerülhetett sor, igen jól is sikerült, ő szerezte csapat második gólját a 4-0-ra megnyert meccsen.
Ám a biztató kezdetet nem követte hasonló folytatás, Jančula több gólt nem lőtt a Fradiban, de még gólpasszt sem adott. Mindössze 9 további mérkőzésen jutott neki játéklehetőség, ezeken általában igen gyatrát produkált, kevés kivételtől eltekintve a mezőny leggyengébbjei között teljesített.
Utolsó fellépése zöld-fehérben alig két és fél hónappal első meccse után volt, az Újpest elleni, október 24-i bajnokin az utolsó 10 percre küldték pályára. Annak a meccsnek 2-2 lett a vége.
Később folyamatosan sérülésekkel bajlódott, és egyáltalán nem szerepelt mérkőzéseken, legfeljebb a juniorok között. 
A himusztörvényt benyújtó másik szlovák képviselő, Dušan Tittel szintén korábbi futballista. Az 52 éves egykori hátvéd sokkal jelentősebb sportkarriert futott be, mint Jančula: 11-szeres csehszlovák és 44-szeres szlovák válogatott volt, ezeken 7 gólt szerzett. Háromszor választották az év játékosának Szlovákiában, játékosként háromszoros szlovák bajnok és négyszeres kupagyőztes volt, de bajnok és Szuperkupa-győztes lett később Cipruson is. Edzőként a Slovan Bratislavával nyert Szlovák Kupát.
Télen már arról szóltak a hírek, hogy szabadulnának tőle, felmerült egy kínai lehetőség, illetve az orosz másodosztályból is érdeklődtek utána, végül nem eladták, hanem az akkor már a volt Fradi-kapus, Szeiler József irányította vezetőség a játékos szerződésszegésére hivatkozva február végén egyoldalúan megszüntette a munkaviszonyát.
Szeiler március elején elmondta, hogy a játékos nem jelent meg sérülése idején az előírt kezeléseken, és az egészségi állapotáról is félretájékoztatta a klubot, ezért kirúgták. Visszakérték tőle a szolgálati autót, valamint az aláírásakor neki adott jutalék 74 százalékát.
Jančula ugyanakkor tagadta a vádakat, ezért csak a kocsit adta vissza, a pénzt megtartotta, illetve perrel fenyegetőzött. Hogy pontosan mennyi pénzről volt szó, és végül mennyit fizetett vissza a klubnak, arról már nem szóltak a hírek. Így nem tudni, hogy a Fradi mennyit bukott a játékos korabeli források szerint 150 ezer márkás – mai áron 100 ezer eurós – vételárán.
Jančula a Fradi után a szlovák másodosztályú Bácsfán játszott egy szezont, az 566 fős lélekszámú falu azóta már megszűnt klubja annak idején a legkisebb település volt Európában, amely profi bajnokságban szerepelt. Aztán még egy évet lenyomott az osztrák amatőrligában, majd 34 évesen visszavonult.
Később a politikusi pályát választotta,
2016 óta a szélsőségesen nacionalista Szlovák Nemzeti Párt (SNN) képviselője a szlovák parlamentben.
A Jančulával kapcsolatos emlékeiről megpróbáltuk megkérdezni az egyik volt ferencvárosi csapattársát, ám azt a választ kaptuk, hogy ha mi nem hívjuk fel rá a figyelmét, akkor őszintén szólva arra sem emlékezett volna, hogy valaha csapattársak voltak, olyan kevés időt töltött a szlovák játékos az Üllői úton."
1210,sport,"Kállai Gábor nemzetközi nagymester most egy olyan feladványt küldött, amelyikhez azt mellékelte, hogy sohasem árt észben tartania a világos királynak, hogy kerülje a túlzsúfolt helyeket.
Saját bábui veszik körbe ugyanis, amelyek elveszik előle a menekülés mezőit is.
Ettől még nem könnyű megtalálni, hogyan kell ügyeskednie a sötétnek, hogy két lépésben mattot adjon.
Annyi segítséget mindenesetre adhatunk, hogy amint beér a gyalog, akkor választhatunk a tisztek közül.
A megoldást most sem tartjuk magunkban, hanem eláruljuk, de ha vissza akar tekinteni az előző hetekre, akkor azt is megteheti.
Rafinált lépés kell az azonnali matthoz
Hosszú lépés kell azonnali matthoz
Amikor egy gyalog nagyon kell a matthoz
Negyedszer azt kutattuk, hová, hová azzal a lóval
Ötödszörre is egy huszár lett a sötét végzete
Hatodszor megnéztük, milyen zseniálisat húzott Carlsen
Hetedszerre a király adta a mattot, bármennyire is hihetetlen
Nyolcadszorra az elszabadult és fékezhetetlen lovak okoznak egy csomó bajt és persze mattot.
Kilencedik alkalommal csőbe húzták a királyt.
A sötét vezér h3-ra lép, ezt világosnak a vezérrel kell ütnie, hogy elkerülje a mattot. A sötét gyalog miután beér, egy huszárt kell választanunk, ami nemcsak sakkot ad, hanem azonnal mattot is. Azonnal nem jó, ha a sötét gyalog lóvá változik, mert ha leüti a világos vezér f1-en, akkor egyúttal sakkot is ad, és utána megnyeri a partit, mert leüti a futóval a vezért."
1211,sport,"Mind a márkák, mind a csapatok szempontjából nevezési limitet vezettek be, egy márkából maximum négy lehet a mezőnyben, és egy csapatban csak két pilóta indulhat. Előbbire racionális a magyarázat, ha ezt nem vezették volna be, a tavalyi szezont elnézve jó eséllyel 20 kocsi Hyundai lett volna a 26 fős mezőnyből. Utóbbira azért van kiskapu, több csapat is négy pilótával és autóval indul – így Michelisz Norberték, vagyis az olasz BRC Racing is –, de őket két félre bontották, és csapaton belül az autók festését is módosították, hogy megkülönböztethetők legyenek. A háttérben persze egy csapatról van szó, közös a logisztika, a menedzsment, az adatokat is megosztják egymással, pusztán a versenyszabályok miatt oszlottak ketté.
Átszabták a pontozást is a 2019-es szezonra. A marokkói hétvégétől kezdve már mindkét időmérő első öt helyezettjének jár pont (5-től 1-ig), a három futam pedig ugyanolyan értékűvé vált, mindegyiken 25 pont jár a győztesnek, és a legjobb 15 helyezettet jutalmazzák (25-20-16-13-11-10-9-8-7-6-5-4-3-2-1 rendszerben). Tavaly mindhárom futamon más-más számú pontot osztottak, a vasárnapi záróverseny, a főfutam érte a legtöbbet, és a vasárnapi, fordított rajtrácsos érte a legkevesebbet, ám a bővülő, és egyúttal rettentő sokat erősödő mezőny miatt is döntöttek úgy, hogy nem tesznek különbséget győzelem és győzelem között.
A pontozás szempontjából érdemes megjegyezni azt is, hogy picivel kisebb értéke lett egy győzelemnek, tavaly ugyanis még hét pont volt az első és második helyezés között, idén viszont már csak öt pont előnyt jelent az első hely, ami szorosabb küzdelmet hozhat – másé lett volna a bajnoki cím 2018-ban, ha már akkor is ez a pontszámítás megy.
április 6., szombat
április 7., vasárnap
Csapat- és pilótaszinten is komoly mozgás volt a télen, a csapatok közül a legfontosabb fejlemény a Cyan Racing (hivatalos) visszatérése. A svédek 2017-ben világbajnokként szálltak ki a Volvóval (az egyéni és a csapatversenyt is ők nyerték), és tavaly ugyan a háttérben együttműködtek Yvan Muller csapatával, idén viszont már saját fejlesztéssel térnek vissza, méghozzá a Volvo anyacégének egy másik ágát, a kínai részleget képviselő Lynk & Cóval, amit a szezon elejére kiadott esélykiegyenlítő-táblázat egyből az egyik legerősebb autónak lőtt be.
A pilótamozgás jóval élénkebb lett – összesen
HÉT KORÁBBI VILÁGBAJNOK VAN OTT A MEZŐNYBEN,
csatlakozott a WTCR-hez a ralikrossz félistene, Johan Kristoffersson, visszatért a korábbi nagymenő, Andy Priaulx, a WTCC-s időkben meghatározó Nicky Catsburg és Augusto Farfus, de szintet lépett a TCR Európa-kupa tavalyi győztese, Mikel Azcona is. És azt se feledjük, hogy idén már két gyári háttérrel induló magyar pilóta lesz, Michelisz Norbert mellett a WTCR-mezőny tagja lett a hondás Tassi Attila is.
Michelisz Norbert elég jól összefoglalta az esélyeket az Indexen vezetett blogján, a 26 indulóból – magát is beleértve – 11 bajnokesélyest jelölt meg. Persze ez az első hétvége után változhat, akkor derül ki ugyanis, hogy nagyjából melyik kocsi mire képes.
Ezen a listán szinte lehetetlen szűkíteni, de ha mégis megtennénk, akkor talán az inkább egy körön nagyon erős Nicky Catsburg, a 2006 óta először(!) elsőkerék-hajtású autóban versenyző Augusto Farfust, és nehéz szívvel, de a nagy baleset után visszatérő Tiago Monteirót húznánk le a listáról, amin még így is marad Michelisszel együtt nyolc pilóta – vagyis a 26 fős mezőny majdnem harmada.
Nem sok olyan bajnokság van, ahol a szezonrajt előtt fogcsikorgatva is csak a harmadáig lehet levágni az esélyeseket.
Michelisz óvatosan fogalmazva azt mondta, hogy első körben a saját csapatán belül szeretne a legjobb lenni, de természetesen a bajnoki cím is ott lebeg a szeme előtt – 2017-ben szerencsétlen körülmények között, drámaivá váló szezonzárón bukta a vb-címet, 2018-ban pedig a szezon közbeni sok váratlan helyzet hozta azt, hogy az idény végén már a csapattárs Gabriele Tarquini bajnoki címéért kellett beállnia segítőnek.
Idén már négyen vannak a csapaton belül – hiába vannak kettéosztva, ha egy topesélyes lesz a Hyundaion belül, ne legyen kétség, a másik három pilótának őt kell majd segítenie –, tehát még nagyobb nyomás lehet rajta, ám talán ezért is új szemlélettel megy neki a szezonnak: sprint helyett maratonként fogja fel, és a lehető legkiegyensúlyozottabb szereplést akarja összehozni.
Tassi Attila számára inkább tanulóév lehet a 2019-es szezon, szerencséjére ebben remek partnere lesz, hiszen a korábbi F1-pilótával, Michelisz korábbi csapattársával, a súlyos sérülés után visszatérő Tiago Monteiróval került egy csapatba, akitől nagyon sok mindent elleshet. Tassi a szezon előtt azt mondta, egy futamgyőzelemnek már örülne, 30 lehetősége lesz erre.
Leginkább mindig és mindenhol, de a legjobb esély erre április 27-28-án a Hungaroringen, majd május 10-12-én a nem túl messzi Slovakia Ringen lesz. A szezon április 6-7-én indul Marokkóban, aztán jön a két hazai, illetve kvázi hazai futam, majd május 18-19-én a hollandiai Zandvoort, június 21-22-én a legendás Nürburgring-Nordschleife, július 6-7-én pedig a portugál utcai pálya, Vila Real jelenti az európai szakaszt. Ázsiában komolyabb szünet után folytatják, szeptember 14-15-én jön a ningpói verseny – a másik kínai futamot, Vuhant kidobták a naptárból –, majd október 26-27-én Szuzuka, november 16-17-én a tavalyi idényzáró Makaó, december 15-én pedig előkarácsonyi szezonzáróként jön a malajziai sepangi verseny.
Zengő Zoltán csapata nagyon sokáig egyeztetett a WTCR főnökével, Francios Ribeiróval, aki leginkább a Peugeot-val és fizetős külföldi pilótákkal akarta összeboronálni a Zengő Motorsportot, de végül nem sikerült a teljes indulást vállalni. Ribeiro viszont kvázi korlátlan szabadkártyát ígért Zengőéknek, akikkel így jó eséllyel több helyszínen is lehet majd találkozni.
A 2017-es szezonban – akkor még WTCC néven – már csak két gyári alakulat indult, a végső győzelemre is csak a Hondának és a Volvónak volt esélye. A mezőny is 16 autóra fogyott, és látszott, hogy valami új kell, mert a rettentő drága TC1-es autókat már nem nagyon akarja, vagy inkább tudja finanszírozni sok csapat. A megoldás a TCR-szabályrendszerre való átváltás, és ezzel a bajnokság újraformálása volt.
Ezek olcsóbb, némileg lassabb és aerodinamikailag kidolgozott autók, cserébe viszont sokkal többen megengedhetik maguknak. Nem véletlen az sem, hogy már az első WTCR-idényben is 24 autó volt a mezőnyben (idén pedig 26 állandó induló lesz), sem pedig az, hogy a TCR-koncepció virágzik.
Öt év alatt a gyártók több mint 1000 autót adtak el, ami a nagyjából 130 ezer eurós árral számolva már több mint 100 millió eurós iparágat jelent.
A cél is más lett, mint a WTCC-ben: ott az utcai autókat próbálták eladni a gyártók a mutatott teljesítménnyel, a TCR ügyfélversenyzős felfogása viszont nem az utcai modelleket, hanem a TCR-versenyautókat hirdeti, az adatok szerint sikerrel.
Ez az új rendszer pedig nem viszi a pénzt a gyártóktól, hanem zsákszámra hozza nekik, a WTCR tehát köszöni, jól van, és ha nem is lesz mindig annyi világbajnok a kormány mögött, mint idén, a túraautózás királykategóriája megmenekült."
1212,sport,"A Bundesliga 28. fordulójának nyitómérkőzésén a Mainz 5-0-ra ütötte ki a Freiburgot. Jean-Philippe Mateta mesterhármast szerzett.

Jegyzőkönyv:

A pénteki mérkőzés derbinek is felfogható volt, hiszen a 12. Freiburg éppen a Mainz előtt állt egy hellyel és két ponttal a tabellán. A vendégcsapat nem sok ellenállást mutatott, a huszadik perctől elég egyenlőtlenné vált a küzdelem.
Az első gólt egy súlyos hiba után kapta be a Freiburg, a tisztázni kirohanó Schwolow kapus laposan rúgta a labdát a mezőnybe, pont egy mainzi játékoshoz. Boetius kapásból az üresen maradó kapuba pörgetett 25 méterről.
A 25. percben is Boetius volt az egyik főszereplő, nagy sprintet kivágva lepte meg a freiburgi védelmet, majd a kilépő Matetához passzolt. A csatár szélre kisodródva kicselezte a kapust, majd éles szögből talált be.
A harmadik gólnál is élesen megmutatkozott a két csapat közötti sebességkülönbség. A félpályánál labdát szerző Mainz a 33. percben is a védelem mögé került, az üresen maradó Matetának az ötösről csak a kapuba kellett passzolnia az alapvonalról érkező labdát.
A félidőben a Freiburg próbált változtatni, Christian Streich edző kettőt is cserélt, de nem sikerült csapatával fordítania, sőt, a nagyobb vereséget sem kerülte el.
A másik oldalon viszont bejött a csere, a 72. percben Onisiwo egy hát mögötti csellel elküldte a védőjét, majd az ötös sarkától kilőtte a bal alsót.
A 77. percben Mateta megszerezte harmadik gólját, a jól építkező Mainz akciójának végén Onisiwo beadását fejelt kapuba, és ezzel beállította az 5-0-s végeredményt is.
A két csapat a meccs után helyet cserélt a tabellán.

Tabella:
"
1213,sport,"A Liverpool hátrányból felállva, 3-1-re győzte le a Southamptont a Premier League 33. fordulójában, így versenyben maradt az első helyért.

Jegyzőkönyv:

A fordulót egypontos hátránnyal kezdte a Liverpool a Manchester Cityvel szemben, adott volt a győzelemi kényszer. A három pont aztán elég nehezen jött össze a bajnokság 16. helyezettje ellen Jürgen Klopp csapatának.
A vezetést a Southampton szerezte meg a kilencedik percben. A balszélen felhozott labdát a kapu elé ívéltek be. Egy csúsztatás után az ötösnél álló Longhoz került, akiről egy ütemmel lekésett a védője, így könnyedén rúghatott kapuba.
A hazai csapat a masszív védekezésre és a kontrajátékra koncentrált, a Liverpool nyomott, de nehezen hozta össze első gólját. A 36. percben Keita fejelt a kapuba Alexander-Arnold beadása után. 
A második félidőben aztán a győzelemért kellett hajtani a Liverpoolnak a továbbra is elég jól védekező és tömörülő Southampton ellen. A hazaiak a 80. percig tudtak ellenállni. A Liverpool egy szöglet után kontrával szerezte meg a vezetést. A félpályáról induló Mohamed Szalah a tizenhatosig sprintelt, aztán egy csel után két védő között tekert a kapuba. Ez volt Szalah ötvenedik Premier League gólja. 69 meccs alatt jutott el eddig, csak Alan Shearer és Ruud van Nistelrooy volt nála eredményesebb korábban.
A meccs végére felszabaduló Liverpool még egy gólt szerzett, Henderson érkezett jó ütemben Firmino belőtt labdájára a 86. percben.
A Liverpool győzelmével 82 pontos, így jelenleg két ponttal vezet a Manchester City előtt.

Tabella:
"
1214,sport,"George F. Hemingway eladta az NB I.-ben szereplő futballcsapatát, a Budapest Honvédot, írja az m4sport.hu.
A közmédia sportportálja úgy tudja, hogy a korábban is emlegetett szentesi metALCOM Zrt.-hez közeli cégcsoporthoz került a futballklub. Hemingway nem kommentálta ezt az értesülést. Hivatalos bejelentés a jövő héten várható az ügyben.
Hemingway korábban azt mondta, ha eladja a Honvédot, akkor végleg kiszállt a magyar futballból, más klubba nem szállna be, és még korábbi csapata meccseire sem járna ki.
Az Indexnek azt nyilatkozta, hogy nem árulja a klubot,de ha olyan ajánlat érkezik érte, ez nagyjából tízmillió euró, akkor megválna tőle.
A Budapest Honvéd 2006-ben került Hemingway tulajdonába, a csapat azóta kétszer nyert Magyar Kupát (2007, 2009), majd legnagyobb sikerét 2017-ben érte el, amikor magyar bajnok lett."
1215,sport,"Nagy meccse volt Dzsudzsák Balázsnak az Egyesült Arab Emirségek futballbajnokságában. Az al-Ittihad Kalba magyar játékosa gólt szerzett és gólpasszt is adott az al-Fudzsaira elleni meccsen.
A meccsen az al-Fudzsaire szerzett vezetést, Dzsudzsák egyik csapattársa lőtt látványos öngólt a negyedik percben.
Az egyenlítő gólt hat perccel később Dzsudzsák szerezte, egy védő által lefejelt labdát bombázott a kapu bal felső sarkába húsz méterről.
جوجاك يحرز هدف #اتحاد_كلباء الاول وهدف التعادل في مرمى #الفجيرة#دوري_الخليج_العربي #المنصة pic.twitter.com/RbUuMjhBB8
Tíz perccel később már vezetett is az al-Ittihad. Dzsudzsák jó huszonöt méterről találta el szabadrúgásból a kapufát, majd a kipattanót Tobar fejelte be, a félidőben 2-1-re ment így a vendégcsapat.
تومي توبار رييس يحرز هدف #اتحاد_كلباء الثاني في مرمى #الفجيرة#دوري_الخليج_العربي #المنصة pic.twitter.com/sk5eDRXyZr
Az 59. percben Fernando Gabriel egyenlített, majd a hazai csapat egy újabb öngóllal már 3-2-re vezetett. A 70. percben az al-Ittihad állította be a végeredményt. Dzsudzsák bal oldali beívelését az MTK-től érkező Myke Ramos csúsztatta fejjel kapuba.
مايك راموس يحرز هدف #اتحاد_كلباء الثالث وهدف التعادل في مرمى #الفجيرة#دوري_الخليج_العربي #المنصة pic.twitter.com/HjNwuBtugB
Az al-Ittihad 19. forduló után a bajnokság tizedik helyén áll, Dzsudzsákék eddig 21 pontot szereztek, az al-Fudzsaira a 12. helyen áll 14 ponttal. Az al-Ittihad elég rossz sorozatban van, az elmúlt hat bajnokiján nem tudott nyerni."
1216,sport,"A magyar jégkorong-válogatott 4-3-ra kikapott a 11-szeres világbajnok Svédországtól, a kazahsztáni világbajnokság felkészülésének első meccsén. A magyarok 0-4-ről álltak fel, a legvégén majdnem az egyenlítés is összejött.
Nem olyan bonyolult kiállítani egy borzasztó erős svéd válogatottat. Most is olyan csapattal érkeztek Budapestre, amelyben három felnőtt és nyolc korosztályos világbajnok szerepelt. Öten az NHL-ben is játszottak, a jelenleg az orosz bajnokságban, a KHL-ben szereplő Anton Lander 215, a kapus Jhonas Enroth 153 meccsen hokizott a világ legerősebb bajnokságában.
Még a csütörtöki sajtótájékoztatón mondta Jarmo Tolvanen kapitány, hogy mint finn, nem kicsit utálja a svédeket, de a hoki, amit játszanak, azt nagyon szereti. Olyat is láthatott ő is, és ilyen előzmények után feszültünk neki a svédeknek, a kazahsztáni világbajnokság előtti első felkészülési meccsen.
A svédek egy szlovákok elleni 4-0-val érkeztek, nekünk tehát az első felkészülési meccsünk volt, nem is csoda, hogy megilletődötten kezdtünk, Bálizsnak voltak előbb védései. A 160 másodperc után próbálkoztunk először kapura lövéssel, de négy percnyi játék után felvettük a ritmust, és komoly helyzeteket is tudtunk kialakítani, a 6. percben Benk és Terbócs kombinációja végén üthettünk volna gólt. Biztató volt az is, hogy sok korongot sikerült szerezni a támadó harmadban, amellyel kissé meg is zavartuk a svédeket.
Olyan nagyon azért nem. Gyorsan korcsolyáztak, nagyon pontosan passzoltak, így aztán mindig volt megjátszható ember, amellyel rendre helyzetbe tudtak kerülni. A 18. percben egy ilyen után szereztek gólt. Egy kapu mögül visszatett korongot Rasmussen tett be közelről. A magyar csapatból Hári János dolgozta ki a legnagyobb helyzetet, de lövését Ersson kapus a vállával tolta fölé. Az első harmadban kifejezett jól játszottunk
A második harmadban is ígéretesen kezdtünk, az első néhány percben előbb Bartalis, majd Stipsicz lövése csattant a kapuvason. Hárinak volt megint egy lehetősége akkor, amikor azon ritka alkalom volt, hogy három a kettő ellen vihettük a korongot, de a Fehérvártól Finnországba igazoló csatár elhagyta a korongot.
Aztán, szép lassan bedaráltak a svédek, a 26. percben Lukas Bentsson úgy ütött gólt, hogy Bálizs szinte semmit nem látott belőle, mert éppen elkorcsolyáztak előtte. Három perccel később már mindent látott. Ami Erssonnak sikerült, neki nem. Jonathan Andersson a válla fölött vágta be a korongot. A harmad felénél kapust cseréltünk, Vay Ádámnak akadtak két-három szép védése, így is nagy, háromgólos hátránnyal mentünk a második szünetre.
A záróharmadot nagy elánnal kezdtük, aztán a svédek megint lőttek egy nagy gólt, Rasmussen balról jól lőtte el Vay hóna alatt. Még be se fejezte a hangosbemondó a gólszerző és a gólpasszt adók nevét, amikor Bartalis közelről szépített. Megcsináltuk, ami a szlovákoknak nem sikerült. Gólt ütöttünk a svédeknek. Egy percen belül még egyet. Ez már nagy bravúr volt, hiszen emberhátrányban sikerült. Terbócs vezette keresztbe a kapu előtt, és sikerült bekotornia. 
A két gyors gólunk után viszonylag gyorsan visszaállt a rend, de jó volt látni, hogy még így is tudtunk biztató támadásokat vezetni. Az egyik ilyenből jött a harmadik magyar gól, ami már a svédeket is megdöbbentette, Sárpátki csökkentette egyre a hátrányt. Vay Ádám elképesztő bravúrokat mutatott be az utolsó tíz percben. Az utolsó két percre emberelőnybe kerültünk, Vayt is lehozta Tolvanen, de az egyenlítés már nem sikerült.

Magyarország-Svédország 3-4 (0-1, 0-2, 3-1)

Gólszerző: Bartalis István, Terbócs István, Sárpátki Tamás, ill. Dennis Rasmussen (2), Lukas Bengtsson, Jonathan Anderson."
1217,sport,"
A Ferrari nyilvánosságra hozta, hogy miért csökkent le a motorerő Charles Leclerc autójában a Bahreini Nagydíjon. 

A múlt hétvégi futamon a monacói pilóta nagy előnyt szerzett a verseny első felében, de 11 körrel a vége előtt hirtelen lecsökkent kocsijának teljesítménye, és simán elhúztak mellette a Mercedesek, csak harmadik lett Lewis Hamilton és Valtteri Bottas mögött.
A verseny után azt közölte a Ferrari, hogy a belső égésű motorban az egyik henger ment tökre, de hogy ez miért történt, azt akkor még nem tudták.

A motort visszaszállították a Ferrari maranellói központjába, ahol tovább vizsgálták. A mérnökök arra jutottak, hogy a befecskendező egységben volt rövidzárlat.

„Ilyen típusú problémával még sosem találkoztunk a kérdéses alkatrésznél"" – írta közleményében a csapat.
A Ferrari azt is írta, hogy a Kínai Nagydíjon is ugyanezzel a motorral fog versenyezni Leclerc."
1218,sport,"A 74. születésnapját jövő héten ünneplő Iszak Hajik lett a legidősebb futballista, aki profi mérkőzésen pályára lépett, írja az MTI.
Az iraki születésű izraeli kapus az Ironi Or Jehuda csapatában játszott pénteken egy 5-1-re elveszített meccsen, amelyen a beszámolók szerint többször is védett.
„Készen állok a következő mérkőzésre"" – mondta a négyévesen Izraelbe költözött kapus, akinek rekordját a Guinness is hitelesítette.
Az eddigi csúcsot az uruguayi Robert Carmona tartotta, aki 2015-ben 53 évesen szerepelt a Pan de Azucar csapatában.
Hajik egyik fia, a 36 éves Mose arról beszélt, hogy rendszeresen együtt futballoznak, és számára hihetetlen, hogy ő mindig hamarabb elfárad, mint az apja."
1219,sport,"Eladja 35 millió svájci frankért (9,8 milliárd forint) egy beépítetlen birtokát hazájában Roger Federer, a svájciak 20-szoros Grand Slam-bajnok teniszezője.
A Tages-Anzeiger című svájci napilap értesülése szerint a 37 éves játékos 5500 négyzetméteres herrlibergi földjét értékesíti, amelyet 2012-ben vásárolt meg 21 millió frankért.
Azért döntött az eladás mellett, mert családjával együtt inkább a St. Gallen kantonban található és 7600 lakosú Rapperswilben fog építkezni. Ott nemrég egy 16 ezer négyzetméteres birtokot vett, közvetlenül a Zürichi-tó partján. A földterület értékét 39 és 50 millió frank (11-15,7 milliárd forint) közé becsülik. Itt létesül majd egy luxusvilla teniszpályával, a terveken már dolgozik egy dél-afrikai és egy amerikai építész cég, írja az MTI."
1220,sport,"A magyar férfi vízilabda-válogatott simán, 11-7-re nyert Montenegró csapata ellen az Európa-kupa zágrábi nyolcas döntőjében.
A negyeddöntős meccsen Montenegró szerzett vezetést, Märcz Tamás szövetségi kapitány csapata azonban hamar válaszolt, és 2-2 után a két balkezes, Zalánki Gergő és Vámos Márton bombagóljaival 4-2-re elhúzott, írja az MTI.
A második negyedet Varga Dénesnek a jobb felső sarokban landoló távoli lövése vezette fel, 5-3 után pedig Manhercz Krisztián pattintott távoli lövése ment be (6-3). De Montengró feljött 6-5-re a félidő vége előtt.
A harmadik negyed 1-1-et hozott, a magyar csapatban Varga lőtt távoli gólt.
A negyedik negyedben Varga harmadszor talált be messziről (8-6), majd Zalánki következett: miután büntetőt rontott, látványosan javított, távolról bombázott védhetetlenül a hálóba (9-6). A vetélytárs teljesen elbizonytalanodott, a kegyelemdöfést Pohl Zoltán adta meg, aki közelről húzta a kapuba a labdát, 10-6 lett a magyaroknak, míg a 11-7-es végeredményt Bátori Bence állította be.
A magyar válogatott utoljára 2017 nyarán verte Montenegrót, így a továbbjutás mellett lélektanilag is fontos győzelem volt ez.
Az elődöntőben a magyar csapat Olaszországgal játszik. ami 11-9-re verte az orosz válogatottat."
1221,sport,"Fucsovics Márton nem akar kiegyezni a Magyar Tenisz Szövetséggel, egy Facebook-posztban cáfolta a Magyar Nemzetben megjelenő információkat.
A Magyar Nemzet pénteki lapszámában idézte Fucsovicstól az alábbi mondatot: „Játszani szeretnék a Davis-kupa-csapatban és a 2020-as tokiói olimpián, ezért előbb-utóbb ki kell egyeznem a teniszszövetség jelenlegi vezetésével.""
A teniszező erre reagálva írta posztjában: „Sajnálom, hogy a Magyar Nemzet újságírója olyan mondatot tulajdonított nekem, ami el sem hangzott kettőnk alig öt perces beszélgetése alatt, nem mellékesen az edzésem közepén."" A Magyar Nemzet a vitatott mondatot aztán törölte is, meg nem is cikkének online változatából. Egy keretes anyagban számolnak be az ügy hátteréről.

A játékost azt írta, nem készül békülni az MTSZ jelenlegi vezetésével, fenntartja korábbi álláspontját.


Fucsovics azt megerősítette, hogy jászana a Davis-kupában. Már csak azért is, mert csak így juthat ki a tokiói olimpiára, de nemcsak ez motiválná a visszatérésban. 

Nyílt levélben sürget békét a magyar tenisztársadalomban hatvan, a sportághoz kötődő személy.
Az MTI-hez pénteken eljuttatott állásfoglalás szerint „a hazai teniszélet legfőbb érdeke, hogy végre béke legyen a tenisztársadalomban, és ne a felek közötti sárdobálásról szóljanak a hírek, hanem a hazai sikerekről, az itthoni versenyekről, vagy Stollár Fanny páros tornagyőzelméről, Nagy Adri junior Australian Open-címéről, a Fed Kupa és Davis Kupa-csapataink remek helytállásáról, Babos Timi és Fucsovics Marci eredményeiről"".
Az aláírók szerint a magyar tenisz hatalmas fejlődésen ment keresztül az elmúlt években. Ezt az eredmények is mutatják, de az anyagi és szakmai támogatás is. Fejlődött az utánpótlás-nevelés az edzőképzés.
„Úgy gondoljuk, hogy a hazai teniszélet képviselőinek lehetőségük van és volt alakítani a sportág fejlesztési elképzelésein, a véleményünket meghallgatják, akár az országjáráson is. Eljöttek hozzánk. Nem helyettünk formáltak véleményt, hanem eddig is velünk közösen alakították ki az irányokat. Természetesen mindig lehet fejlődni, véleményt nyilvánítani, de ezt szerintünk építő jelleggel kell tenni, nem pedig rombolni"" – olvasható a nyílt levélben.
Az aláírók úgy vélik, hogy az MTSZ-t ért, gyakran személyeskedő támadások megtörhetik azt a fejlődési pályát, ami a teniszélet leírt. A levelet jegyző egykori éljátékosok azt kérik, hogy senki nek ossza meg a tenisztársadalmat. Az aláírók között van többek között Mandula Petra, Gubacsi Zsófia, Csurgó Virág, Gáspár Petra, Kisgyörgy Gergely és Köves Gábor."
1222,sport,"Az Atlético Madrid a Barcelona vendégeként lép pályára a La Liga 31. fordulójában. A bajnokság szempontjából kulcsfontosságú a mérkőzés, Diego Simeone egy pocsék sorozatot szakíthat meg szombaton.
Soha nem nyertünk még a Camp Nouban, ezért optimista vagyok
– nyilatkozta Simeone, aki 12-szer próbálkozhatott a Barcelona ellen idegenben: hatszor a bajnokságban, háromszor a Spanyol Kupában, kétszer a Bajnokok Ligájában, egyszer pedig a Spanyol Szuperkupában. A mérlege hat győzelem és hat vereség, illetve 8 rúgott és 17 kapott gól.
A Barcelona 70 ponttal vezeti a spanyol bajnokságot, az Atlético nyolc ponttal lemaradva a második. Ha a csapat életben akarja tartani a bajnoki reményeket, akkor mindenképp győznie kell Barcelonában, Simeone viszont nem egyelőre nem akar ezzel foglalkozni.
Ha nyerünk szombaton, de a következő mérkőzést elveszítjük, akkor a Barcelona elleni győzelem semmit nem fog jelenteni. 
Az argentin edző Lionel Messiről elmondta, hogy tisztelik, de nem csak ő van a csapatban. Ernesto Valverde pedig remek munkát végzett, mivel a Barcelona minden sorozatban versenyben van még, esélye van a triplázásra. 
A mérkőzés szombaton 20:45-kor kezdődik.
(Via)"
1223,sport,"A Milwaukee Bucks 1974 óta először fejezte be az NBA-alapszakaszt konferenciagyőztesként. A Bucks csütörtökön a Philadelphia 76erst győzte le 128-122-re, ezzel biztosította be a keleti csoport első helyét. A játéknap legönveszélyesebb akciója pedig a Sacrameno Kingsben kosarazó Corey Breweré lett, aki egy zsákolás után zuhant a hátára.
A Milwaukee-t megint a Görög Szörny, Giannis Antetokounmpo vezette győzelemre, 45 pontot dobott a mérkőzésen, emellett 13 lepattanót is begyűjtött, jó eséllyel pályázik a legértékesebb játékos (MVP) címére is. A Bucks az utolsó negyedben hajrázott nagyot, 46-36-ra lépte le a Philadelphiát.
A nyugati konferenciában a Golden State Warriors áll az első helyen, és meg is őrizheti azt. A rájátszást már korábban elbukó Los Angeles Lakers legyőzésével (108-90) ehhez egy lépéssel közelebb is jutott.
A játéknap harmadik meccsét a rájátszásról már lemaradó két csapat vívta, igazán nagy tétje nem is volt így a meccsnek. A Cleveland Cavaliers keleten az utolsó előtti, 14. helyen áll, a Sacramento Kings nyugaton a kilencedik.
A meccs egyik vérfagyasztó pillanata az volt, amikor Corey Brewer egy óriási hátast dobott. A Kings-kosaras az első negyed végén jól olvasta a Cleveland játékát, így egy elcsípett passzal megindult a kosár felé. Az akciót egy zsákolással fejezte be, majd a gyűrűről egy kis hintázás után egyszerűen lezuhant. Ha nem is egyből, de azért fel tudott tápászkodni. Elsőre talán nem is hitték el a társai és ellenfelei, hogy nincs komoly baja, szinte mindenki odalépett hozzá megkérdezni, amikor lebicegett a pályáról, hogy minden rendben van-e vele.
A mérkőzést végül a Kings nyerte 117-104-re.

Eredmények:
"
1224,sport,"Öt év múlva 16-ról 24 csapatosra bővül a női kézilabda Európa-bajnokság mezőnye, írja az Európai Kézilabda Szövetség (EHF) hírlevele. A módosítást az EHF végrehajtó bizottsága pénteken szavazta meg Koppenhágában.
A férfiak mezőnye már a jövő évi, svéd-osztrák-norvég közös rendezésű Eb-n 24 csapatos lesz. A nőknél a 2024-es tornát rendezik meg először bővített létszámmal."
1225,sport,"A futballválogatott csatára, Szalai Ádám a Nemzeti Sportnak nyilatkozott pénteken a magyar csapat közelmúltbeli sikeréről, a Horvátország elleni 2-1-es győzelemről és körülményeiről. 
""Meggyógyultam, semmi bajom"" - mondta a játékos, aki elárulta, hogy nem az állítólagos gyomorproblémák miatt hiányzott klubcsapata, a Hoffenheim edzéseiről és hétvégi bajnokijáról, de ennél többet nem beszélt az esetről.
A válogatott sikerével kapcsolatban arra tért ki, hogy néhány éve elvállalta a vezérszerepet, akkor érzi legjobban magát, ha segíthet a társainak. Kiemelte, hogy
nem Szalai Ádám vagy Dzsudzsák Balázs öltözői beszéde miatt győztük le a horvátokat, hanem azért, mert valamennyi játékostársam igazi férfiként harcolta végig a mérkőzést.
Azt azért nem tagadta, mivel három napig mindenki az ő kemény szavaival foglalkozott, a csapat nyugodtan készülhetett a horvátok ellen.
Ami a Szlovákia elleni vereség utáni kritikáját illeti, szerinte jól döntött, hogy felvállalta a véleményét, mert fontosnak tartja az egyenes, őszinte beszédet. Emiatt furcsállta is, hogy szavai milyen reakciót váltottak ki azokból az emberekből, akik azért vannak vagy voltak benne a futballban, hogy változtassanak a játék jelenlegi itthoni helyzetén.
Ha három nappal később sokkal jobb produkciót kell nyújtani, nem palástolhatjuk a hiányosságainkat olyan sablonokkal, hogy 'készülünk a következő mérkőzésre', és 'átérezzük a meccs fontosságát, a horvátok ellen ennél több kell'. A változás érdekében beszélni kell azokról az elemekről, amelyek nem működnek.
A teljes interjú itt olvasható."
1226,sport,"Csütörtökön rendezték a 2020-as női kézilabda Európa-bajnokság selejtezőcsoportjainak sorsolását. A magyar válogatott könnyűnek tűnő csoportba került, amit a szövetségi kapitány nyilatkozata is megerősített.
Úgy gondolom, elégedettek lehetünk a sorsolással és ki kell vívni az Európa-bajnoki részvételt
– értékelt Kim Rasmussen a Magyar Kézilabda Szövetség honlapján.
""A 4. kalapból Litvániánál gyengébb és erősebb riválist is kaphattunk volna, ám ezeket a válogatottakat le kell győznünk, a 3. kalapból pedig a mi szempontunkból kifejezetten szerencsésnek tartom, hogy Olaszország lett az ellenfelünk. Montenegró erős csapat, fizikálisan is kihívás a délszlávok ellen játszani, de a 2020 márciusában sorra kerülő két mérkőzés egy hosszabb válogatott időszak része, hiszen akkor kerülnek majd sorra az olimpiai selejtezőtornák is""
– mondta az esélyekről a magyar válogatottat vezető dán szakember.
A magyar válogatott a második csoportba került, ahol Montenegró, Olaszország és Litvánia lesz az ellenfele.
A selejtezők 2019 szeptembere és 2020 májusa között kerülnek megrendezésre. A tornát 2020 decemberében rendezik Norvégiában és Dániában."
1227,sport,"Egy szicíliai labdarúgó szokatlan körítéssel tette látványossá visszavonulását a FoxsportItalia csütörtöki híre szerint. Ignazio Barbagallót, a helyi harmadosztályban szereplő Citta Di Viagrande játékosát a jól megszokott módon pár perccel a vége előtt lecserélték pályafutása utolsó mérkőzésén. Aztán nem várt fordulatot vettek az események.

Hamarosan ugyanis egy helikopter ereszkedett le a pályára, megszakítva a Nebrodi elleni meccset, majd a járműből kiszálló, maszkot viselő fegyveresek odafutottak Barbagallóhoz, a helikopterhez kísérték, majd betuszkolták a járműbe, és elrepültek vele.


Mindez persze egy jól megrendezett színjáték volt, amit a csapatától búcsúzó játékos szervezett magának, Barbagallo ugyanis nagy mókamesterként ismert városában.


A helyi szövetség viszont láthatólag kevésbé volt humoránál az eset kapcsán. A Viagrandét 200 euróra büntették a mutatványért, és a pályát május végéig bezáratták, míg Barbagallót a következő szezon kezdetéig eltiltották a játéktól, bár utóbbi büntetés nyilvánvalóan okafogyottá vált a visszavonulásával. 


 Az ítélet hivatalosan az ""a mérkőzés megszakítása egy helikopter előzetes megrendelésével, és annak pályán való leszállásának engedélyezése, veszélyeztetve a jelenlevők biztonságát"" indoklásra hivatkozott, míg Barbagallo büntetését halmazatilag súlyosbította, hogy ""a bíró engedélye nélkül hagyta el a pályát egy hivatalosan nem engedélyezett helikopteren"". 
"
1228,sport,"A holland Feyenoord labdarúgó-csapatának ultrái látványos bosszút álltak, miután a rendszeres pirózásért lezárták azt a szektort, ahol szurkolni szoktak. A helyüket így módon elvesztő drukkerek csapatuk csütörtöki, Heerenveen elleni bajnoki mérkőzése alatt a legendás, jelenleg 52 000 férőhelyes De Kuip stadionon kívül rendeztek tiltakozásul tűzijátékot.
Az akció során több vörösen izzó jelzőrakétát is belőttek a tető felett hollandia második legnagyobb stadionjának gyepére.
Toch vuurwerk in @DeKuip Nu van buiten. #Feyhee #feyenoord #rotterdam pic.twitter.com/9rk4Jakux4
Fontos kiemelni, hogy mérkőzést megakasztó pirotechnikai eszközök jelzőfényként használt jelzőrakéták voltak, amelyeken a röppályájuk csúcsán kinyílik egy apró ejtőernyő, így lassan ereszkednek a földre. Ezért nem volt reális veszélye, hogy eltalálják a játékosokat vagy a nézőket a stadionban, mert mindenkinek volt ideje, hogy elhúzódjon az útjukból.
A jelzőfények pályára reptetésén túl az ultrák egy kisebb, hagyományos tűzijátékot is rendeztek a stadion felett.
Az akcióról olyan felvétel is felkerült a Twitterre, amelyen az elkövetők láthatók munka közben.
Protest from Feyenoord fans tonight! 1 stand had to stay closed cause of pyro earlier this season. Cause of that many other fans decided to boycott the match tonight.#Feyhee📽️ @denoordzijde pic.twitter.com/oQIizGgmVH
A mérkőzés 3-0-ra a Feyenoord nyerte."
1229,sport,"Talán soha olyen erős divízió I/A csoportos jégkorong-világbajnokság nem volt soha, mint az idei lesz. A rendszeres A csoportos résztvevők, így Fehéroroszország, Szlovénia és Kazahsztán mellett a 2017-es, ukrajnai vb-n meglepetésre feljutó Dél-Korea és a I/B-csoportból érkező Litvánia lesz a magyar válogatott ellenfele Kazahsztánban április 29. és május 5. között.
A magyar csapat a napokban kezdte meg a felkészülést, pénteken már a tizenegyszeres világbajnok Svédország lesz az ellenfelünk felkészülési meccsen, a Tüskecsarnokba. A keret még nem mondható késznek, hiszen az Erste Ligában kedden ért csak véget a bajnoki döntő, amelyet 22 év után a Ferencváros nyert meg. Míg fontos légiósainkra is vár még feladat, de a szurkolók nagy érdeklődéssel várják, hogy a sikeres klubszezon után mire lesz képes a válogatott.
A Fehérvár 2007-ben csatlakozott az osztrák alapú ligához, az EBEL-hez. Ebben a szezonban ötödször sikerült bejutni a negyeddöntőbe, ahol a Bajnokok Ligája-elődöntős Reb Bull Salzburg végül nagy csatában nyert 4-2-re. De az alapszakaszban elért 6. hely és 74 pont, valamint a középszakasz negyedik helye az utóbbi évek egyik legsikeresebb szereplése. Novemberben még 12 pontra voltak a rájátszást érő 6. helytől, amit aztán sikerült elérni. Többek mellett Hári János és Erdély Csanád is kiemelkedően hokizott.
Ami a jelenlegi keret fehérvári játékosait illeti, Hári 67 pontot (22 gól, 45 gólpassz) termelt. Sarauer Andrew 42-őt (18+24), Erdély Csanád 40-et (20+20), a két védő, Szabó Dániel 28 (8+20), Stipsicz Bence pedig 27 (11+16) pontig jutott. Ők valamennyien a a világbajnokságon szereplő csapat alapemberei lesznek.
Ahogy a MAC Újbuda és a DVTK Jegesmedvék legjobbjai is. A tavaly még a magyar bajnokság két legjobb csapata a 2018-19-es idénytől igazolt át a miénknél jóval erősebb, világbajnokokat is kinevelő szlovák első osztályba, a Tipsport Ligába. Bravúrnak számít, hogy az alapszakaszban a Diósgyőr a 8. helyen végzett, 57 meccsen 87 ponttal, míg a MAC eggyel mögötte fejezte be, és 66 pontot gyűjtött.
Aztán a rájátszásban egymás ellen meccselt a két magyar csapat, és a MAC 3-0-ra legyőzte a DVTK-t, a negyeddöntőben pedig a újbudaiak 4-1-re kaptak ki az alapszakaszt második helyen záró Zvolentől. Ez is bravúr.
A MAC legeredményesebb játékosa Bodó Christopher volt (49 pont, 17+32), de Nagy Krisztián (31 pont, 11+20) és Terbócs István (22 pont, 10+12) is kiemelkedőt nyújtott. A miskolciaknál Magosi Bálint (49 pont, 27+22) éa a szapporói hős, a még mindig elnyűhetetlen Vas János (49 pont, 27+22) voltak a legeredményesebbek.
A keret tagja Bartalis István is, aki a német Schwenningentől készül éppen távozni. Az egyik legjobb magyar csatárként kénytelen volt kihagyni a tavalyi, rossz emlékű vb-t, amikor szinte már fogtuk az A csoportos vb kapuját, de 15 másodperccel a vége előtt a britek bevágták az egyenlítő gólt, amellyel ők jutottak fel a legjobbak közé. A keretből még hiányoznak a Ferencváros-Csíkszereda Erste Liga-döntő csapatainak játékosai is. A keddi, mindent eldöntő csata után kizárt, hogy ők a pénteki keretben még ott lennének.
Annak ellenére is van komoly merítése a finn Jarmo Tolvanen kapitánynak, hogy idén is lesz egy komoly hiányzónk, Sebők Balázs, a finn KalPa hokisa az elmúlt fél évben harmadszor szenvedett agyrázkódást, így a hosszabb pihenő mellett döntött. Kóger Dánielre térdsérülés miatt nem lehet számítani.
Vannak légiósok, akik mindenféleképpen erősítések lehetnek. Galló Vilmos még munkában van, a svéd Timra csapatát igyekszik az első osztályban tartani. Ebben a szezonban 52 meccsen 18 pontja van. Wehrs Kevin pedig még a német másodosztályban szerepel, a Tolzer Löwen csapatában védőként 50 meccsen 39 pontot (12+27) gyűjtött eddig.
A pénteki, svédek elleni meccsen már valamennyit le lehet mérni Tolvanen és a csapat felkészültségéből. Aztán jövő szerdán és pénteken Miskolcon a lengyelekkel játszunk. Április 17-én, ismét a Tüskecsarnokban Szlovénia lesz az ellenfél. Közvetlen a vb előtt, április 20-án angliai túrára megy a csapat, az olaszok és az A csoportos britek lesznek az ellenfelek. Április 29-én pedig Nur-szultanban, a Barisz Arénában Dél-Korea ellen kezdi meg a csapat az idei vb-szereplést.
""Másfél héttel ezelőtt kezdtük a munkát, egyelőre több a kérdés, mint a válasz, de ezek a felkészülési meccsek pontosan azt célozzák, hogy ez a dolog a végén fordítva legyen. Roppant kiegyenlített a mezőny a világbajnokságon, tavaly is csak kevésen múlott a feljutás. Mindent elkövetünk, hogy idén sikeresebbek legyünk."" - mondta Jarmo Tolvanen, a svédek elleni meccs előtti sajtótájékoztatón.
""A svédek elleni találkozó a fejlődés első állomása, lehetőség a határok kitolására"" - tette hozzá Tolvanen. - ""Finnként nem kedvelem őket, viszont nagyon szeretem, ahogy játsszák a jégkorongot.""
Néhány hétre amúgy is Magyarországra költözik a hokivilág egy része. A káposztásmegyeri Vasas Jégcentrum ad otthont a divízió I/A csoportos világbajnokságnak (ez a második vonalnak számít), ahol a mieink ellenfele az osztrák, a dán, a norvég, a szlovén és az olasz csapat lesz. Az esemény április 7. és 13. között ingyenesen megtekinthető.
Székesfehérvár ad otthon a divízió I/B csoportos U18-as világbajnokságon, ahol mieink szlovén, osztrák, olasz, japán, brit csapattal mérkőzhet. Mindkét válogatottnak a feljutás szerepel a tervei között. 

A jelenlegi keret

Kapusok: Bálizs Bence (MAC Újbuda), Hetényi Zoltán (DEAC), Rajna Miklós (MAC Újbuda), Vay Ádám (DVTK Jegesmedvék)
Hátvédek: Fejes Nándor (MAC Újbuda), Garát Zsombor (MAC Újbuda), Kiss Dániel (DVTK Jegesmedvék), Macaulay Scott (MAC Újbuda), Pozsgai Tamás (MAC Újbuda), Stipsicz Bence (Fehérvár AV19), Szabó Dániel (Fehérvár AV19), Szirányi Bence (DVTK Jegesmedvék), Varga Arnold (UTE), Vokla Roland (MAC Újbuda)
Csatárok: Bartalis István (Schwenningen, német), Benk András (UTE), Bodó Christopher (MAC Újbuda), Erdély Csanád (Fehérvár AV19), Hári János (Fehérvár AV19), Magosi Bálint (DVTK Jegesmedvék), Miskolczi Márk (DVTK Jegesmedvék), Nagy Krisztián (MAC Újbuda), Reisz Áron (Fehérvár AV19), Sarauer Andrew (Fehérvár AV19), Sárpátki Tamás (Fehérvár AV19), Sofron István (Fehérvár AV19), Terbócs István (MAC Újbuda), Vas János (DVTK Jegesmedvék), Vincze Péter (UTE)

 (Borítókép: A magyar jégkorong-válogatott tagjai örülnek, miután 7-1-re győztek Olaszország ellen a Négy Nemzet Tornája zárómérkőzésén a budapesti Tüskecsarnokban 2018. november 10-én. Magyarország a második helyen végzett Kazahsztán mögött. MTI/Illyés Tibor)
"
1230,sport,"Nyomozás indult a bordányi Extrém Enduro Kupán történt halálos kimenetelű baleset ügyében. A versenyen egy pályát elhagyó motoros elütött egy kijelölt helyen álló nézőt, aki két nappal később a kórházban belehalt sérüléseibe. 
A rendőrség hivatalos honlapján péntek reggel megjelent közlemény szerint a Szegedi Rendőrkapitányság 06010/1041/2019. bűnügyi számon, foglalkozás körében elkövetett gondatlan veszélyeztetés vétségének gyanúja miatt folytat nyomozást ismeretlen tettes ellen.
A rendőrség kéri azoknak a nézőknek a jelentkezését, akik a 2019. március 30-án 8 órától egy Bordány külterületén megrendezett motorversenyen jelen voltak és ott felvételeket készítettek. A verseny során 15 óra 15 perc körül az egyik versenyző motorjával a pályát elhagyta, nekiütközött egy nézőnek, aki a baleset során súlyos, életveszélyes sérülést szenvedett.
A rendőrség várja azon személyek jelentkezését, akik látták az esetet, vagy arról bármilyen információval, fényképfelvétellel vagy videóval rendelkeznek.
Jelentkezni lehet személyesen a Szegedi Rendőrkapitányság Közlekedésrendészeti Osztályán (6721 Szeged, Párizsi krt. 16-22.). Telefonon bejelentés tehető a 06-62-562-400-as telefonszámon, az ingyenesen hívható 06-80-555-111-es „Telefontanú” zöldszámán, valamint a 107-es vagy a 112-es központi segélyhívó telefonszámok valamelyikén.

Az RTL Klub híradójának csütörtöki esti híre szerint a férfi négy gyermek édesapja volt, és az egyik gyerekével együtt volt kint a szombati versenyen. A tévécsatorna információi szerint a halálos balesetet okozó versenyző azzal magyarázta a pálya elhagyását, illetve hogy fékezés nélkül gázolta el a férfit, hogy begörcsölt a karja.

A Magyar Motorsport Szövetség elnöke, Hermann Henrik azt nyilatkozta, hogy ilyen súlyos eset nem még fordult elő a sportág életében Magyarországon.
  "
1231,sport,"Bár a Sporting Kansas Citynél előzetesen abban reménykedtek, hogy képesek lesznek nyílttá tenni a párharcot a mexikói Monterrey ellen, a keretében három magyart is foglalkoztató észak-amerikai klub hatalmas pofonba szaladt bele a CONCACAF Bajnokok Ligája elődöntőjének első, idegenben játszott mérkőzésén.
A meccsen a Baráth Botond, Sallai Dániel, Németh Krisztián hármasból csak utóbbi játszott, a támadó a 80. percig volt pályán.
Bár a Sporting megpróbált bátran kezdeni, a Monterrey Dorlan Pabon 7. percben szerzett góljával hamar felvázolta az este forgatókönyvét. Pablon találatát alig hét percre rá követte Hurtadóé, így már kettővel ment a hazai csapat, mindkét gólt Rogelio Funes Mori megmozdulása készítette elő.

Ezt követően a Sporting egészen az 55. percig tartotta magát, ekkor azonban Jesus Gallardo meglőtte a hazaiak harmadik gólját. Az igazi katasztrófa még csak ezután jött: a 70. percben Nicolas Sanches értékesítette a Hurtado által kiharcolt büntetőt, majd alig öt percre rá Pablon belőtte a Monterrey ötödik gólját, beállítva az 5-0-s végeredményt.


A visszavágót jövő csütörtökön játsszák Kansasban, ám Némethék a becsületük visszaszerzésén túl már nem sok mindenben reménykedhetnek azon a meccsen.


A mérkőzés összefoglalója:
"
1232,sport,"A legjobban jegyzett magyar teniszező, Fucsovics Márton a francia edzőtől, Oliver Taumától azt várja, hogy agresszívebb lesz a játéka. Sávolt Attilával stabil lett a játéka az alapvonalról, de tovább kell lépnie.
""Ha le akarok győzni egy top10-es játékost, akkor többet kell kockáztatnom"" - mondta a Magyar Nemzetnek.
Arról is beszélt, hogy ki kell egyeznie a hazai szövetséggel, amelyiket tavaly augusztusban támadott meg, és azt írta, nem becsülik meg eléggé.
""Játszani szeretnék a Davis Kupában és a 2020-as tokiói olimpián""
- jelentette ki most, és hozzátette, tudatosan tartja távol magát a konfliktusoktól.
A Magyar Tenisz Szövetség közgyűlése április 16-án lesz, a jelenlegi vezetés ellen NAV-vizsgálat van folyamatban.
""Az MTSZ vezetése nem akarja megérteni, hogy nem a pénz miatt fordítottunk hátat ennek a szövetségnek. Ez nem pénzkérdés, ahogyan sohasem volt az"" -írta idén januárban Fucsovics az Australian Open előtt. Arra azonban akkor sem adott választ, ha nem pénzkérdés, akkor miért nincs ott a csapatban."
1233,sport,"Az MLSZ fellebbviteli bizottsága csütörtökön 16 órakor tárgyalta Király Gábor ügyét, ám a testület nem tudott dönteni a Haladás kapusának eltiltásáról. A válogatott volt kapusát Karakó Ferenc állította ki reklamálásért a Ferencváros ellen, a játékvezető jelentése szerint Király sértő kifejezést használt vele kapcsolatban, majd a Fegyelmi Bizottság három mérkőzésre eltiltotta.
A kapus ugyanakkor azt nyilatkozta az eset után, hogy ő csak felhívta a bíró figyelmét arra, hogy a bekapott gólnál két ferencvárosi játékos is lesen állt, és zavarta a védésben, ám szitokszó nem hagyta el a száját.
A klub fellebbezett a kiszabott büntetés ellen, mert azt túlzottan súlyosnak találták a körülmények ismeretében, ám a fellebbviteli bizottság képtelen volt dönteni az ügyben, így a kapus továbbra sem játszhat.
Király a saját honlapján reagált a csütörtöki eseményekre.

Az MLSZ Fellebbviteli Bizottsága csütörtökön 16 órakor tárgyalta az ügyemet és azon ismertette a bizonyítékként szolgáló hangfelvétel akusztikai szakértő által készített vizsgálati jelentését. A szakértői jelentés nem támasztja alá a játékvezetői jelentésben ismertetett, a felelősségre vonás alapjául szolgáló nyilatkozatokat. 


Mivel idézés hiányában nem vehettem részt az ülésen sem én, sem jogi képviselőm, így eljárási jogaimmal nem élhettem. A jegyzőkönyv szerint erre csak további külön nyilatkozatban van módom, közben pedig a felfüggesztésem továbbra is érvényben van. 


Mivel minden bizonyíték rendelkezésre állt a döntéshozatalhoz, érthetetlen számomra a halasztás. Továbbra is kiállok az igazam mellett, és az ügynek biztosan lesz folytatása...


Bár Király fellebbezett, ám ennek nincs halasztó hatálya, azaz jelen állás szerint a DVTK és az MTK elleni bajnokit is ki kell hagynia.

(via NSO)"
1234,sport,"A futball üzlet, mindenki próbálja a lehető legtöbbet kihozni a lehetőségeiből. Emiatt nem meglepő, hogy egyre kevesebb az olyan futballstadion, ami egykori legendáknak állít emléket. Sokan – mint az Arsenal (Emirates Stadion), a Bayern München és a Juventus (Allianz Aréna/Stadion), vagy például a Ferencváros (Groupama Stadion) – a szponzorok eurómillióit választották, míg mások nem törődnek ezzel. Összegyűjtöttünk 10 stadiont, ahol még számít az örökség. 
Nyilván senkinek sem kell bemutatni a valaha volt legjobb és leghíresebb magyar futballistát, egy ilyen listáról nem maradhat le. A Nemzet Sportolója, olimpiai arany- és világbajnoki ezüstérmes támadó, háromszor nyert BEK-et a Real Madriddal, kétszer lett a BEK gólkirálya, az 1960-as döntőn pedig egymaga négy gólt szerzett. 
Az egyetlen játékos a világon, aki gólt lőtt világbajnoki, olimpiai, Európa-bajnoki, Bajnokok Ligája/BEK és Világkupa-döntőben is.
A profi pályafutását 1966-ban hagyta abba, de a hazai helyzet miatt – a kommunista rezsim disszidensnek tartotta – csak 1981-ben térhetett vissza Magyarországra. A stadiont pedig bő 20 évvel később neveztek el róla, de ez sem sikerült túl dicsőségesre: 2002-ben a borzasztó állapotban lévő, azóta lebontott Népstadiont keresztelték át a tiszteletére.
Ha már szóba került a Real Madrid és Puskás, akkor mindenképp meg kell említenünk azt az embert, akinek mindez köszönhető.
Santiago Bernabeu maga a Real Madrid.
A kiváló csatár 1911 és 1927 között volt a csapat tagja – 79 hivatalos mérkőzésen 68 gólt szerzett szerzett – majd 51 évig volt a klubvezetés tagja (1943-tól 1978-ban bekövetkezett haláláig mint a csapat elnöke). Játékosként és a menedzsment tagjaként összesen
Ez az eredménylista ugyanakkor csak a jéghegy csúcsa – annak az elképesztő munkának a gyümölcse, amit Bernabeu a csapatra fordított. 1943-ban lett a Real Madrid igazgatója, és többek között olyan játékosokat szerzett a csapatnak, mint Muñoz, Di Stéfano, Kopa, Puskás, Santillana, Juanito, Camacho vagy del Bosque. 1944-ben pedig belekezdett a csapat új stadionjának építésébe, ami
75 ezres kapacitásával Európa egyik legnagyobbja volt akkoriban és az ő nevét viseli már 1955-től. 
Puskás a búcsúmeccse bevételét megtarthatta, nekiadta Bernabeu.
A Betis Spanyolország egyik legrégebbi és legpatinásabb klubja. 1907-ben alapították, máig az egyetlen csapat, ami megnyerte az első-, a másod- és a harmadosztályt is (a hazai bajnokságot pont a Real Madrid előtt még 1935-ben). A csapat jelenleg a spanyol élvonal tagja és a 60 ezer ember befogadására alkalmas Estadio Benito Villamarín az otthona.
Benito Villamarín a sevillai csapat történetének legmegbecsültebb tulajdonosa. 1955-ben vette át az anyagi gondokkal küzdő, akkor másodosztályú csapatot, három éven belül feljuttatta az élvonalba és egészen 1966-ban bekövetkezett haláláig ott is tartotta a Betist (49 évesen halt meg rákban).
1961-ben pedig megvásárolta az addig önkormányzati tulajdonban lévő Heliópolis Stadiont, ami ettől kezdve egészen 2000-ig viselte a nevét.
A stadion névadója 2000 és 2010 között az akkori tulajdonos, Manuel Ruiz de Lopera volt, aki Villamarínhoz hasonlóan pocsék anyagi helyzetben vette át a másodosztályú klubbot, de az irányítása alatt a Betis visszakerült az élvonalba és megnyerte története első Spanyol Kupáját.
A regnálása viszont dicstelenül ért végét: üzleti csalás miatt a bíróság elmeszelte, 2010-ben kénytelen volt eladni a többségi részesedését. Leváltása után a részvényesek szavaztak, így a Betis stadionja 2010 óta ismét Benito Villamarín nevét viseli.
Az Atlético Madrid is egyik korábbi nagyszerű elnökéről nevezte el ikonikus stadionját. Villamarínhoz hasonlóan ő is egy gazdasági krízis közepén vette át a csapat irányítását 1964-ben, majd sikeresen felvirágoztatta a klubot:
A stadion és a csapat közös története 2017-ig tartott – az Atlético a 2017-18-as szezontól a Wanda Metropolitanóban játszik, a Vincente Calderone-t pedig hamarosan lebontják.
A harmadosztályú Fuenlabrada pályáját nem igazán lehetne stadionnak nevezni, de mégis csak a 2000-es évek egyik legjobb spanyol csatáráról nevezték el.
A világ- és Európa-bajnok Fernando Torres, aki az Atletico Madridban lett sztár, de később megfordult a Liverpoolnál, a Chelsea-nél és a Milannál is, soha nem játszott a Fuenlabradában. Ugyanakkor ott született, ő a város leghíresebb embere, így hát természetes, hogy róla nevezték el a 2500 férőhelyes stadiont. Ráadásul mindez pár éve komoly médiavisszhangot kapott, miután a Real Madrid is pályára lépett a Fernando Torres Stadionban egy Spanyol Kupa-meccsen.
A másik sevillai topklub, a Sevilla FC stadionja is egy korábbi legendás elnökről kapta a nevét. A csapatot 1890-ben alapították, Spanyolország legrégebbi futballklubja, de érdekes módon egészen 1958-ig nomád életmódot folytatott, a hazai meccseit négy különböző stadionban játszotta.
Ramón Sánchez Pizjuán volt az, aki ennek az állapotnak véget vetett.
Ő volt az, aki kezdeményezte a csapat saját stadionjának megépítését és az elnöksége alatt kezdődtek el a munkálatok 1955-ben. A kész létesítményt ugyanakkor soha nem láthatta, egy évvel az építkezés kezdete után meghalt, az emléke tiszteletére döntöttek úgy a rajongók, hogy utána nevezik majd el az elkészül stadiont.
Két turnusban összesen 17 évig volt a Sevilla elnöke, három Spanyol Kupát és egy eredetileg 70 ezres stadiont köszönhet neki a gárda.
A Valladolid 26 512 férőhelyes arénája egy igazi kuriózum, José Zorrillának ugyanis soha semmi köze nem volt a csapathoz. Ő egy helyi költőként tengette mindennapjait még az 1800-as években, és már rég meghalt (1893), amikor egyáltalán megfordult a valladolidi emberek fejében, hogy jó lenne egy futballcsapat a városba (1928).
ennek ellenére mégis a város híres szülöttének a nevét viseli a stadion.
Ráadásul kettő is: a régi José Zorrilla Stadionban 1942 és 1982 között játszott a Valladolid, az újban pedig 1982-től mostanáig.
A Hellas Verona és Chievo Verona stadionja is különleges, a 39 211 férőhelyes arénát ugyanis Zorrilához hasonlóan szintén nem egy futballhoz közeli emberről nevezték el. Marcantonio Bentegodi ugyanis egy veronai tisztviselő volt a 19. században, aki azzal tűnt ki, hogy a fizetése egy részét a fiatalok sportolásának segítésére fordította (atlétika, torna, úszás, vízilabda, tehát minden, csak nem futball). Egy veronai sztár, a tiszteletére még iskolát és utcát is elneveztek, na meg persze a két helyi csapat stadionját.
Ő is kakukktojás, két olasz stadiont is elneveztek róla, de sem a Fiorentinához, sem pedig a Sienához nincs közvetlen köze. Viszont egy nagyon jó bírónak, jogásznak és sportvezetőnek tartják Olaszországban, aki az Olasz Szövetség (FIGC), az UEFA és a FIFA Játékvezető Bizottságának elnöke is volt. 1983-ban halt meg autóbalesetben. 
Egy igazi klasszissal, az olasz futball első igazi nagy sztárjával zárjuk a listát. Guiseppe Meazza 17 évesen debütált az Interben, ahol 13 évet futballozott, majd megfordult a Milanban és a Juventusban is. A korabeli olasz válogatott alapembere volt, a csapattal 1934-ben és 1938-ban is világbajnokságot nyert, a Serie A valaha volt harmadik legtöbb gólját szerző játékosa (262). 
1979-ben, két nappal a 69. születésnapja előtt halt meg, egy évvel később pedig megkapta a nevét Olaszország legnagyobb stadionja. Ugyanakkor érdemes megjegyezni, hogy elsősorban az Inter-szurkolók hívják Guiseppe Meazzának a stadiont, a városi rivális Milan ultrái a San Sirót használják, már csak a két klub közötti rivalizálás miatt is.

 (Borítókép: Puskás Ferenc kb. 1953-ban és a szerkezetkész Puskás Ferenc stadion. Fotó: Keystone / Bakró-Nagy Ferenc / Getty Images Hungary / Index) 
"
1235,sport,"Három mérkőzést is játszottak csütörtökön a spanyol La Liga 30. fordulójában. A Sevilla 2-0-ra legyőzte az Alavest, ezzel pedig feljött az európai kupaindulást jelentő hatodik helyre, a Leganes a hajrában nyert a Valladolid ellen, a Real Sociedad pedig 2-1-re győzte le a Betist.
A Sevilla első gólját Roque Mesa szerezte a 41. percben: 13 méterről, kapásból lőtte a labdát a kapu jobb felső sarkába. Ezután még próbált támadni az Alaves, de az újabb gólt a Sevilla szerezte – Pablo Sarabia döntötte el a mérkőzést 10 perccel a vége előtt.
A Leganés Guido Carrillo hajrában szerzett góljával győzte le a Valladolidot hazai pályán. Sokba kerülhet a vereség a Valladolidnak, már csak egy pontra a kiesőzónától a La Ligában.

Öf

A forduló záró mérkőzésén a Real Sociedad Juanmi és Oyarzabal góljaival 2-1-re legyőzte a Real Betist, így jobb gólkülönbségének köszönhetően megelőzte a tabellán.


Öf

"
1236,sport,"A Sassuolo 4–0-ra legyőzte a sereghajtó Chievót a Serie A 30. fordulójának csütörtöki játéknapján, míg a 18. Bologna 4-1-re kapott ki az Atalantától. 
A Sassuolo már a 4. percben megszerezte a vezetést, Merih Demiral volt a gólszerző. A török védőnek ez volt az első gólja az olasz bajnokságban, a 45. percben pedig a másodikat is megszerezte. A Sassuolo nem állt le, a szünet után Locatelli rögtön betalált, majd Berardi állította be a 4-0-s végeredményt az 57. percben.
A Chievo 30 forduló után 11 pontos, nyolc körrel a vége előtt 17 pontra van a bennmaradást érő 17. helytől.

Öf

A bajnokság 18. helyén lévő Bologna sem tejesített jobban, nagyon simán kikapott az Atalantától idegenben. A hazaiak ráadásul már az első 15 perc után 4-0-s hátrányban voltak: a 3. és 5. percben Ilicic, a 9.-ben Hateboer, a 15. percben pedig Zapata volt eredményes.
Egy gól azért a Bolognának is összejött, Orsolini szerzett szabadrúgásból egy elképesztő találatot.
Több gól már nem született a mérkőzésen, 4-1-re győzött az Atalanta. Nagy Ádám végigjátszotta a találkozót.

Öf
"
1237,sport,"Második világháborús bombát találtak a Bozsik Stadionban az új létesítmény építése során, írja a Budapest Honvéd hivatalos honlapja."
1238,sport," A magyar válogatott Izlanddal, Portugáliával és Oroszországgal került egy csoportba az írországi U17-es Európa-bajnokságon. A tornát május 3-a és 19-e között rendezik.
Az U17-es Eb-n a tizenhat válogatottat négy négycsapatos csoportba osztották, melyekből az első két helyezett jut tovább a negyeddöntőbe. Az októberi, brazíliai U17-es világbajnokságra a négy elődöntős és a világbajnoki szereplésért rendezendő playoffmérkőzés győztese jut ki. Utóbbit az Eb negyeddöntőjében kieső válogatottak közül az a kettő játszhatja, amely a csoportmeccsek során a legtöbb pontot szerezte.
A csoportkör első fordulóját május 3–4-én, a másodikat 6–7-én, a harmadikat pedig 9–10-én rendezik.
(Nemzeti Sport)"
1239,sport,"A magyar női kézilabda-válogatott Montenegróval, Olaszországgal és Litvániával találkozik a jövő decemberi, norvég–dán közös rendezésű Európa-bajnokság selejtezőjének 2. csoportjában. A magyar csapatot a második kalapból sorsolták csütörtökön, a negyedikből kapta a litvánokat, a harmadikból az olaszokat, az elsőből pedig Montenegrót.
Az olaszokkal és a litvánokkal is négyszer találkozott eddig a magyar válogatott, és minden alkalommal győzött. Montenegró ellen négy győzelem mellett három vereség a mérleg.
Összesen hét selejtezőcsoport van, mindegyikben négy csapat szerepel, az első két helyezett jut ki a 2020. december 3. és 20. között esedékes tornára. A norvég és a dán válogatott a rendező jogán automatikusan tagja a 16-os mezőnynek.

A csoportok:


A selejtező játéknapjai:
"
1240,sport,"
A Magyar Labdarúgó Szövetség (MLSZ) fegyelmi bizottsága három Magyar Kupa-mérkőzésre eltiltotta Dibusz Dénest, a Ferencváros kapusát, aki szerdán súlyos sérülést okozott a Vidiben játszó Marko Scepovicnak.

Scsepovics a mérkőzés 7. percében ütközött Dibusz Dénessel. A kirepülő kapus a labda helyett a szerb támadó arcát fejelte telibe, amiért Kassai Viktor játékvezető egyből ki is állította. A házigazda székesfehérváriak ezután simán nyertek 2-0-ra, és kettős győzelemmel bejutottak a legjobb négy közé.
A Vidi FC csütörtökön azt közölte, hogy Scepovic arccsontja több helyen eltört, ezért hosszabb kényszerpihenőre számíthat."
1241,sport,"Először lesz magyar indulója a legpörgősebb motorsport-szakág, a ralikrossz világbajnokságának: a kétszeres Európa-bajnok Szabó Krisztián lép szintet a 2018-as, kifejezetten a fejlődésre szánt év után, ráadásul egyből az esélyesek között beszélhetünk majd a 26 éves pilótáról, aki a korábbi világbajnok Mattias Ekström csapatának egyik Audiját vezeti majd.
Ez a mezőny egyik legerősebb autója lesz, részben a ralikrossz-vb-t (WRX) sújtó kisebb exodusnak köszönhetően. A gyártók ugyanis sorra vonták ki a gyári támogatású programjukat a WRX-ből, miután az eredetileg 2020-ra tervezett elektromos meghajtásra átállást 2021-ig halasztották el – az elektromos kocsikra készülve már nem akarták a benzines verziókat fejleszteni, így tulajdonképpen mindenki korábbi fejlesztésű autóval indul majd a mezőnyben.
A kilépés okai persze márkáról márkára változnak, az Audi például a DTM-re és Forma-E-re akar fókuszálni, a Peugeot az elektromos halasztás miatt lépett, az egyéniben és csapatban is vb-címvédő Volkswagen pedig a többi gyártó kiszállása miatt távozott.
Mivel Ekström remek kapcsolatot ápol az Audival, ő a tavalyi fejlesztésű S1-eseket nevezte csapatában, mindenki másnak korábbi verziót kellett szerezni – Hansenék például 2017-es Peugeot-ban ülnek majd, a többiek pedig nem gyári háttérrel fejlesztett autókkal indulnak.
A világbajnoki szint azért így is nagy kihívás lesz Szabónak, aki az első, abu-dzabi hétvégén a döntőbe jutást tűzte ki célul, egy dobogós helyezést pedig már kiváló eredménynek tartana.
A szezonról tudni kell, hogy a gyárak kivonultak, ezért sokkal sűrűbb mezőnyt, szorosabb versenyeket várhatunk, nem lesz egyértelmű, ki fog nyerni egy-egy hétvégén. Az élmezőnybe sorolom a három Audit, de biztos, hogy a Peugeot és a Hyundai is nagyon erős lesz. El kell telni egy-két versenynek ahhoz, hogy tisztább képet kapjunk
– nyilatkozta világbajnoki debütálása előtt a 26 éves Szabó, aki a 2016-os világbajnok Ekströmmel együtt rengeteg jégautózással edzett a szezonra, de természetesen az Audit is sokat tesztelte Svédországban.
Némi hátrányt jelent Szabónak, hogy még sosem indult vb-futamon, a pálya viszont az egész mezőnynek új lesz majd – ezt az F1-szezonzárókról ismert Yas Marina versenypályán alakították ki. Tempós pálya lett hosszú egyenesekkel és egy kifejezetten nagy ugratóval. De nem is ez, hanem a meleg és páratartalom lesz a legnagyobb kihívás mindenki számára.
A szokásos lebonyolítással ellentétben Abu-Dzabiban pénteken és szombaton rendezik a versenyhétvége elemeit, pénteken szabadedzés és két kvalifikáció, szombaton bemelegítés, két kvalifikáció, majd az elődöntők és a döntő a program. A kvalifikációban a győztes 16 pontot kap, az elődöntőkbe 6-6 pilóta jut be, itt maximum 6 pont gyűjthető, míg a hatfős döntő győztese további 8 ponttal gazdagodik.
Magyarországon a Spíler 1-en lehet követni az eseményeket, az elődöntőket és a döntőt élőben adják szombaton 16 órától."
1242,sport,"Dárdai Pál, a Hertha BSC vezetőedzője elszántan mondott véleményt a berlini futballklub új stadionja körül kialakult helyzetben.
A magyar tréner szerint ha igazi futballarénába költözhetne a csapat, az a teljesítményére is nagy hatással lenne.
""Amennyiben az emberek folyamatosan buzdítanának, akkor az plusz tíz pontot jelentene szezononként. Ez lenne a helyzet, ha az Olimpiai Stadionban minden meccsünkön telt ház lenne"" - fogalmazott Dárdai Pál.
Szerinte az igazi ""mi-érzéshez"" csurig telt stadionra van szükség.
""Más atmoszférában egy gyenge meccs is jobban néz ki""
- jegyezte meg.
A terv az, hogy a Hertha 2025-ben egy új, 55 ezres stadionba költözik, amely jelenlegi otthona, a körülbelül 75 ezer férőhelyes Olimpiai Stadion szomszédságában épülne fel.
A projektet viszont akadályozza, hogy a területen áll hat ház 24 lakással, ezeket el kellene bontani. A társaság, amelyhez az épületek tartoznak, a héten közölte, hogy nem akarja folytatni a Herthával a tárgyalást az esetleges eladásról, mert szerinte a klub nem kínál megfelelő alternatívát. Michael Preetz, a Hertha menedzsere ezzel szemben állítja, ők minden kérdést megválaszoltak. (MTI/Index)"
1243,sport,"Súlyos arccsonttörsét szenvedett a szerdai Videoton-Ferencváros Magyar Kupa-futballmeccsen a fehérváriak támadója, Marko Scsepovics - értesült a Nemzeti Sport. Az újság weboldala úgy tudja,
a játékos arca három helyen tört el, és lehet, hogy műteni kell.
Scsepovics a meccs 7. percében ütközött a fradis Dibusz Dénessel, de helytállóbb, hogy a kirepülő kapus a labda helyett az ellenfél arcát fejelte telibe. A támadó a labdát rég elfejelte. Kassai Viktor játékvezető egyből pirossal állította ki Dibuszt.
Scsepovics ápolás után még 20 percet a pályán maradt, csak a 30. percben kellett lecserélni. Még sérüléseinek tudatában is azt lehet mondani, szerencséje volt, hogy Dibusz nem a koponyáját találta telibe.
A Premier League-ben ennél egy fokkal kevésbé keménynek tűnő karambol után szenvedett koponyatörést pár éve Ryan Mason, akinek azóta abba is kellett hagynia a profi futballt.
A meccset 2-0-ra a Vidi nyerte, és mivel Pesten, az első mérkőzésen is 2-1-re győzött, 4-1-es összesítéssel bejutott a kupaelődöntőbe."
1244,sport,"Közel nyolchónapos csúszással szerdán megnyitották a Tottenham Hotspur új stadionját, az új White Hart Lane-t.
A 62 ezres arénának múlt augusztusra kellett volna elkészülnie, úgy volt, hogy a szezon első meccsét már ott játssza a Spurs, de az építkezés elhúzódott. (A határidő alapból ambiciózus volt, ha azt nézzük, hogy 2017 májusában játszották az utolsó meccset a régi stadionban, és az új pontosan annak a helyén épült fel.)
De elkészült végre, és pompás ünnepséggel fel is avatták, de ennél fontosabb, hogy Harry Kane és társai meg is nyerték benne az első meccsüket, 2-0-ra verték a Crystal Palace-t.
Az első gólt a koreai Heung-Min Szon szerezte az új otthonban, utána a dán Christian Eriksen talált be, a vége 2-0 lett.
A stadionunkat nézve világbajnokok vagyunk, úgy gondolom, a miénk a világ legjobb arénája, úgyhogy erre a szintre kell eljutnunk a pályán is. El kell hinnünk, hogy ez egy új fejezet kezdete, és a Tottenham versenyben lehet a nagy trófeákért. Úgy kell viselkednünk, mint a világ egyik legnagyobb klubjának, ez egy hatalmas feladat. Ma este megérintett minket a dicsőség, és most már arra kell figyelnünk, hogy a trófeák megnyerésével váljunk dicsőségessé. Az új fejezet elkezdődött
- mondta Mauricio Pochettino, a Spurs argentin trénere.
A grandiózus létesítmény London legnagyobb klubfutballstadionja lett - a Wembley azért nagyobb -, amiben van még évi 1 millió korsó kapacitású sörfőzde is. A gyepet 20-25 perc alatt lehet műfüves pályára cserélni, hamarosan NFL-meccseket is fognak itt rendezni.
A Tottenham a Bajnokok Ligájában jövő héten a Manchester Cityt fogadja, a Premier League-ben a szerdai sikerrel harmadik, egy ponttal előzi a legnagyobb ellenfelet, az Arsenalt, ami egy meccsel kevesebbet játszott."
1245,sport,"Az olimpiai járadékkal kapcsolatos változásokról - a hatósági eljárás kötelezettségén túl - az Emberi Erőforrások Minisztériumának (Emmi) sportállamtitkársága személyes levélben adott útmutatást a teendőkről valamennyi érintettnek, segítve az eljárási folyamat lerövidítését - számolt be róla csütörtökön az MTI.
Szabó Tünde sportért felelős államtitkár hangsúlyozta: tovább nő a magyar olimpikonok megbecsülése. Kiemelte, a sportállamtitkárság a tájékoztatáson túl konzultációs lehetőséget is biztosít a minél gyorsabb feladatellátás érdekében.
""A beérkezett kérelmek feldolgozása, azok ütemében folyamatos, maximálisan betartva a törvény által nyújtott eljárási határidőt"" - mondta. Hozzátette: a járadék megváltozott szabályok szerint történő megállapítására a jogosult kérelme alapján hozott határozattal kerül sor.
""A megváltozott összegű járadék folyósításáig terjedő átmeneti időszakra eső különbözet - jegybanki alapkamattal növelt értékben - a megváltozott összegű járadékkal együtt kerül folyósításra"" - közölte.
Az olimpiai járadékra jogosító sporteseményeken (olimpiai játékok, paralimpiai játékok, siketlimpia, sakkolimpia, siketek sakkolimpiája) érmes helyezést elért sportolók, valamint a sporteredmény elérésében közreműködő edzők több évtizedes, magas színvonalú, kiemelkedő tevékenysége és életútja megbecsüléseként szavazta meg az Országgyűlés azt az indítványt, amely révén az olimpiai járadék ma a jogosultak méltó elismerésére alkalmas.
A 2019. január 1-jével hatályba lépett jogszabály-módosítás következtében az érmes valamennyi helyezése után jogosulttá vált a helyezés alapján járó járadék teljes összegére. Ezen felül az egy ezüstéremért és a bronzéremért járó járadék összege is emelkedett.
Szabó Tünde hangsúlyozta: a sportirányítás számára valamennyi sportszakember munkája elismerésre méltó, amely alapjaiban határozza meg a magyar sport sikerességét."
1246,sport,"Belgium továbbra is vezeti a Nemzetközi Labdarúgó Szövetség (FIFA) világranglistáját, melyen a magyar válogatott egy helyet javítva az 51. helyen áll.
A világbajnoki bronzérmes belgák a csütörtökön nyilvánosságra hozott legfrissebb rangsorban három ponttal előzi meg a vb-győztes franciákat.
A magyar csapat az elmúlt időszakban kikapott a 32. Szlovákia vendégeként, majd hazai pályán legyőzte a vb-ezüstérmes és a rangsorban ötödik horvátokat az Európa-bajnoki selejtezősorozatban, így héttel növelte pontjai számát. Következő két ellenfele közül Wales 19., míg Azerbajdzsán 108. a FIFA világranglistáján.
FIFA-ranglista (zárójelben az előző helyezés): 1. ( 1.) Belgium      1737 pont 2. ( 2.) Franciaország   1734 3. ( 3.) Brazília     1676 4. ( 5.) Anglia        1647 5. ( 4.) Horvátország   1621 6. ( 7.) Uruguay      1613 7. ( 6.) Portugália    1607 8. ( 8.) Svájc       1604 9. ( 9.) Spanyolország   160110. (10.) Dánia       158611. (11.) Argentína     158012. (12.) Kolumbia     157313. (16.) Németország    157014. (14.) Svédország    156715. (13.) Chile       1559...19. (19.) Wales     1539...32. (29.) Szlovákia   1482...51. (52.) MAGYARORSZÁG  1419...108. (108.) Azerbajdzsán 1202"
1247,sport,"A Magyar Kupa elődöntőjébe jutó Honvédban David N'Gog három gólig jutott a Budaörs elleni szerdai meccsen. Az első meccsen pedig duplázott.
A csatár 30 éves lett április elsején, és a neve természetesen a Liverpoolból ismerős.
Ha egy kicsit visszanézzük, honnan is indult, akkor szembetűnő, hogy a Liverpool 2009-10-es keretében együtt szerepelt a vele egyidős Németh Krisztiánnal.
Akkor Németh augusztus végén elment az AEK Athénhoz, míg N'Gog ott maradt, és megkapta az esélyt a Premier League mellett a Bajnokok Ligájában is. Ez volt az a szezon, amikor a Pool a Debrecennel is összekerült, és a Lyon valamint a Fiorentina mögött harmadik helyen végzett, és átkerült az Európa Ligába. Az EL-elődöntőben az Atletico Madrid állította meg őket.
Ez lehetett volna az idény, amelyben Németh is megkaphatta volna az esélyt a sérülések és a rengeteg meccs miatt, hiszen az akadémiáról Ecclestont és Pachecót is bevetette legalább egyszer Benítez edző a csatársorban. Érdemes megnézni, mire jutottak azóta.
Hogy ne csak a csatárokat nézzük meg, a középpályás Jay Spearing most a harmadosztályú Blackpool tagja. Neki 30 meccs jutott fiatalon a Liverpoolban.
Mindez csak arra világít rá, hogy a Liverpool akadémiáján nevelkedni nem garancia semmire, tényleg csak egy lehetőség. Németh összességében nem is hozott ki keveset a pályafutásából. Ebben az interjúban elmondta, mi volt szerinte a baj Liverpoolban."
1248,sport,"Beszámoltunk kedden a Juventus Cagliariban aratott győzelméről, amelyen Moise Kean gólját rasszista megnyilvánulásokkal jutalmazták a hazai drukkerek.
A fiatal futballistát végig fütyülték, huhogtak is neki, majd a gólja után széttárt karokkal megállt a hazai tábor előtt, ekkor érte a legtöbb szitok.
Mindenki elítélte a történteket, kivéve Kean juventusos és olasz válogatottbeli csapattársát, Leonardo Bonuccit, aki a meccs után lenyilatkozta, hogy:
            
""Kean tudja, hogy a csapattal kell ünnepelnie, 50 százalékban ő a hibás.""
Kean és a rasszista ultrák közösen felelősek a történtekért, a tinédzsernek nem lett volna szabad provokálnia.
A meghökkentően ostoba kinyilvánításra egy emberként ugrott rá a futballvilág, a játékostársak mellett még egy futballklub is reagált, a Borussia Dortmund, illetve a francia futballszövetség.
🙉 pic.twitter.com/eohgsySvnM
A Manchester Unitedtől Paul Pogba, a Lyontól Memphis Depay, a Manchester Citytől Raheem Sterling, a Marseille-től és az olasz válogatottól, ahol Kean és Bonucci is csapattársa, Mario Balotelli állt ki Kean mellett, rengeteg más futballszemélyiség között.
Balotelli megtapsolta Keant, és azt írta neki,
Bravó! És mondd meg Bonuccinak, hogy az a szerencséje, hogy én nem voltam ott. Ahelyett, hogy megvédett volna, ezt teszi? Tényleg sokkoló. Szeretlek, tesó!
Bonucci szerdán késő este első tweetjéhez hasonlóan ostobán magyarázta a történteket, még ha olyan képet is posztolt Instagramra, amin Keant öleli:
""Nyilván félreértették a szavaimat.
Órákat és éveket beszélhetnénk erről a kérdésről, az sem lenne elég. Határozottan elítélem a rasszizmus minden formáját és a diszkriminációt. A szitkozódás elfogadhatatlan, és ezt az egészet nem lehet félreérteni"".
 Dopo 24 ore desidero chiarire il mio pensiero. Ieri sera ho parlato alla fine della partita e mi sono espresso in modo evidentemente troppo sbrigativo, che è stato male interpretato su un argomento per il quale non basterebbero ore e per il quale si lotta da anni. Condanno ogni forma di razzismo e discriminazione. Certi atteggiamenti sono sempre ingiustificabili e su questo non ci possono essere fraintendimenti. // After 24 hours I want to clarify my feelings. Yesterday I was interviewed right at the end of the game, and my words have been clearly misunderstood, probably because I was too hasty in the way I expressed my thoughts. Hours and years wouldn't be enough to talk about this topic. I firmly condemn all forms of racism and discrimination. The abuses are not acceptable at all and this must not be misunderstood.
 Leonardo Bonucci (@bonuccileo19) által megosztott bejegyzés, Ápr 3., 2019, időpont: 1:56 (PDT időzóna szerint)"
1249,sport,"A hazai labdarúgó-élvonal utolsó helyén álló Haladás két vezetője, Tóth Miklós és Illés Béla a klub honlapján vázolta az egyesület valós anyagi helyzetét. A többségi tulajdonos és az ügyvezető igazgató cáfolta a 800 millió forintos adósságot, de azt elismerték, hogy nincsenek jó helyzetben. A deficit viszont csak 95 millió.
A cikk Tiszta vizet a pohárba címmel jelent meg, és valóban tisztán visszaadja, hogyan is működik manapság egy futballcsapat, ha nincs mögötte politikai erő, de kapott egy új stadiont, aminek az üzemeltetését nem olyan könnyű kigazdálkodni még egy megyei jogú városban sem.
Tóth így vezette le a problémákat:
Az utóbbi sarkalatos pont, mert a város így is beletesz 50 milliót az üzemeltetésbe, de ez semmire sem elég.
A másik oldalon a játékoseladásokból származó bevételek mellett a jegybevétel és a szponzori pénzek állnak, mint a piacról származó bevételek, mert a közvetítési pénzekért még csak dolgozni sem kell, azt utalja az MTVA. Ami természetesen közpénz.
Úgy tűnik, a nézők az újjávarázsolt stadionban is érdektelennek gondolják a Haladás futballját, átlagosan 3096-an kíváncsiak Horváth Ferenc csapatára. Ha hinni lehet a kimutatásnak, a 8900 főt befogadó stadion csupán egyszer telt meg.
Illés arról nem beszélt, ami a Magyar Nemzetben jelent meg, hogy ő mint tulajdonos milliós összegért alkalmazza önmagát mint sportigazgató. És valószínűleg elégedett önmagával, bár nem tudni, hozott-e annyi szponzort a klubhoz, amennyi minimum elvárható lenne. (Bár a szponzoráció az államfutball óta jelentősen visszaesett az ország legnagyobb részén.)
A Haladás egyébként a nyáron egyik legértékesebb játékosát, Kiss Tamást Felcsútra adta el – nem tudni, hogy Mészárosék többet adtak-e érte, mint amennyit egy veretesebb bajnokságban szereplő klub kifizetett volna. És persze Mészáros 2Rule szerelésében játszanak, így tehát az egyszer kapott pénzből ügyesen vissza is lehet juttatni a feladónak."
1250,sport,"Olivier Giroud, Eden Hazard és Ruben Loftus-Cheek góljával egy bő óra alatt lelépte a Chelsea a Brightont a Premier League 32. fordulójában lejátszott meccsen, szerdán.
Nehéz eldönteni, melyik találat volt a legtechnikásabb. Giroud a 18 éves Hudson-Odoi passzából egy szenzációs érintéssel juttatta a kapuba a labdát kezdésképp.
Majd jött Hazard pimasz csele, aztán a csavarás.
Loftus-Cheek elegánsan tekert lövésére aztán végképp nehéz jelzőket találni.
A meccs legjobbja Hazard volt, aki az újjáépülő Real Madrid talán legnagyobb nyári kiszemeltje. A gól csak még inkább meggyőzhette Zidane Real-edzőt, hogy jó felé tapogatózik, ráadásul Hazard klasszisát szezonbeli számai is alátámasztják.
A Premier League-ben:
Hazard in the Premier League 18/19:Most goal contributions (26)Most assists (12)Most dribbles (101)Most chances created from open play (65)2nd most big chances created (15)Most MOTMs (12)Most points won (20)This is whilst playing in the worst team in the top 6. Unreal. pic.twitter.com/TevH1Z76iu
A 28 éves Hazard többször utalt rá, hogy a nyáron váltani szeretne, de helyzetét nehezíti, hogy a Chelsea-t kizárták az átigazolásokból, így ha őt elengedik, senkivel sem pótolhatják jövő nyárig. A támadó ára 120-150 millió euró körül lehet.
A Chelsea a 3-0-s győzelemmel versenyben maradt a BL-es helyekért, az ötödik helyen ugyanannyi pontjuk - 63 - van, mint a már BL-pozíciós, negyedik Arsenalnak, igaz a másik londoni csapat egy meccsel kevesebbet játszott. A Tottenham a harmadik 64 ponttal."
1251,sport,"Megszenvedett a Francia Kupa elődöntőjében szerda este a PSG, 3-0-ra verte a Nantes-ot Párizsban, de csak a végén sikerült biztossá tenni a győzelmet. Verratti lőtte az első gólt a 29. percben, majd a 72.-ben a Nantes-ból Califa Koulibalyt kiállították.
Csak a 10 emberes ellenfelet sikerült felőrölnie a bajnokcsapatnak, és csak büntetőből, Mbappé a 85. percben döntötte el a meccset.
Dani Alves azért tartogatott valami szépet a végére, pazar emeléssel állította be a végeredményt. Brazilos, ritka szép és ügyes mozdulat volt.
A mérkőzés mélypontja nem a kiállítás volt, hanem még az első félidőben Mbappé újabb felesleges színészkedése, rögtön az első gól után. A 20 éves világbajnok a múlt héten hasonlóan feleslegesen dobta fel magát Moldovában, Eb-selejtezőn, most még nevetségesebbet esett.
A védő mintha hozzáért volna a hátához, de Mbappé akkorát homorított, hogy kiesett a pályáról. Szerencsére a bíró nem ette meg, de a jogos sárga elmaradt.
A PSG április 27-én játssza a kupadöntőt, ellenfele a Rennes lesz."
1252,sport,"Michael Schumacher 20 éves fia kedden és szerdán először vezetett friss Forma-1-es autót. Apja csapatánál, a Ferrarinál mutatkozott be, másnap az Alfa Romeót vezette. Nem igazán sikerülhetett volna jobban az első F1-próbája, azonnal a második legjobb idővel zárta a napot, majd az Alfával is a top 6-ban zárt 15 pilóta között.
Felmerülhet, ha ilyen jól ment neki, nem siet-e a Forma-1 felé a jelenleg a Forma-2-ben induló tehetség?
Nyilván még csak az első F2-es évemben járok, meglátjuk, hogy alakul. Komplett autóversenyzőként akarok a Forma-1-be érkezni, olyan felkészülten, ahogy csak lehet. Majd az idő megmondja, hogy ez a jövő év, vagy az az utániak. Vagyis lépésről lépésre haladok
- mondta Mick Schumacher az Autosport.com-nak a ferraris teszt után.
Jelenleg a legfontosabb, hogy megismerkedjen a kocsival, amitől teljesen elájult, fizikai képességeitől tényleg padlót fogott.
""110 százalékig élveztem (a vezetést), bár a határt megtalálni tényleg nehéz. A határ egyre közelebb van a kanyarhoz érkezve. Úgy éreztem, hogy akár az 50 méteres táblánál is fékezhetnék az első kanyarra, de ez nyilván lehetetlen. De mindig később és később próbálkoztam, és mindig ment később és később. Ezért mondom, hogy van még tartalék.""
Schumacher még csak egy F2-es hétvégén van túl, átlagosan nyitott, a középmezőnyben végzett a futamokon. De állítja, az F1-teszt után az F2-ben is javulhat: ""Az F1 iszonyúan összetett, nagyon sokféleképp lehet dolgokat megtudni az autóról. Nagyon hasznos volt beszélgetni (a szerelőkkel és a mérnökökkel).
Rengeteg olyasmit tanultam, amit az F2-ben is használhatok, és minden egyes részét használni is fogom.""
A Schumacher fiú április utolsó hétvégéjén versenyez újra az F2-ben, rá két hétre Barcelonában lesz a következő F1-teszt, a Ferrari-akadémia tagjaként könnyen lehet, hogy ott is találkozhatunk vele."
1253,sport,"Cristiano Ronaldo 34 múlt, Lionel Messi júniusban már 32 lesz, lassan elkezdhetünk nézelődni, ki veheti át a két szupersztár helyét a világfutball élén. Van Neymar, Hazard és Griezmann, és bizonyított már, illetve folyamatosan fejlődik a 20 éves Kylian Mbappé, de ebben a szezonban kezd feltűnni jó pár igen ígéretes tehetség, akik még a 20-at sem töltötték be, de már villognak.
Csak novemberben múlt 19 a portugál Joao Felix, akit hazájában a legnagyobb reménységként emlegetnek Cristiano Ronaldo óta. A Porto neveltje, de 2015-ben a Benfica megszerezte, ami hatalmas húzásnak tűnik. Nyáron került fel az első kerethez, de ez a számain nem látszik: a bajnokságban 19 meccsen már 10 gólnál jár, illetve van még két gólja a kupasorozatokból. A Benfica pár héten került címlapra mindenhol, amikor 10-0-ra nyerték egyik bajnokijukat, köszönhetően Joao Felixnek is.
A srác valahol a támadó középpályás és a csatár között mozog, felépítése mindkét posztra alkalmassá teszi: 180 centi, persze erősödnie még bőven kell. Nem meglepő, Cristiano Ronaldo a kedvence, de a volt Benfica- és Sporting-edző, Jorge Jesus szerint Rui Costa és Kaká keveréke. Eddigi játékát látva mindannyiuknál jobban hajaz Messire: übertechnikás cselgépnek tűnik, aki mindent tud a labdával, és nem is fél azt megcsinálni. Két hete már a válogatottba is meghívták, de még a cserepadon hagyták az Eb-selejtezőkön - egyiket sem nyerték meg, sanszos, hogy júniusban, a selejtezők következő körében már be is mutatkozik.
Természetesen már vinnék a gazdag külföldiek, állítólag a Manchester United a legkomolyabb érdeklődő, és meg is adná azt a 120 millió eurót, ami Felix kivásárlási záradékában áll. De rajta tartja a szemét a Real Madrid és a Barcelona is, míg a tinédzser álma, hogy Cristiano Ronaldóval játszhasson együtt. A válogatottban ez hamarosan összejöhet neki, de a Juventus jelentkezéséről nem hallani, egyelőre.
Lisszabontól nem túl messze, Madridban is alakul egy extraklasszis, aki még Joao Felixnél is fiatalabb, Vinicius Junior. A nyáron még csak 18 múlt, de 2019-re fix kezdő lett a Real Madridban, azt is mondhatnánk, vele pótolják Cristiano Ronaldót. A brazilt már 16 évesen megvette a Madrid, fél éve hozták át a Flamengótól. Az első hónapokban csak a B csapatban játszott, mert Julen Lopetegui edző szerint még nem állt készen. Lopeteguit kirúgták, jött Santiago Solari, és szinte egyből betette Viniciust. Aki bizonyított is, január-februárban zsinórban hatszor nyert vele a Real. Viniciust csatárként vagy szélsőként alkalmazzák, de már látszik, hogy igazi erőssége a passzaiban rejlik: szenzációsan képes mozgatni a csapatot, leginkább a 10-es illene a hátára. A nagy labdák mellett félelmetesen gyors is és persze extra technikás, kiderült ez az Atletico ellen, amikor szólóját csak a tizenhatoson tudták megállítani - büntető lett belőle - vagy az Ajax ellen Amszterdamban.
Itt is faultolni akarták, de nem tudták, Vinicius továbbment, majd két teljesen egyértelműnek tűnő visszacsel után szinte tálcán tette a labdát Benzema elé, ziccerbe - úgy ment át balról a védelmen, ahogy Messi szokott jobbról. A francia be is rúgta, nyertek, de a brazil a visszavágón már nem játszott, megsérült, a Real kiesett.
Ők ketten Benzemával egyébként nagyon jóban vannak, a 13 év korkülönbség miatt Benzema rengeteget segít a fiatalnak beilleszkedni a csapatba. A tanítás jól megy, bár Vinicius már most sem tud semmivel kevesebbet a futballról, egészen különleges tehetségnek tűnik. A nagy klubok érdeklődése nála elmaradni látszik, ami nem meglepő, a Realtól ritkán rabolnak toptehetséget. A Madrid a világ minden kincséért sem engedné el, a tervek szerint ő lesz az egyesület új szupersztárja és jelképe.
Még egy 2000-es kölyök, aki nem hogy fix kezdő, hanem rá épül csapata támadójátéka, ráadásul nem is valami feltörekvő középcsapaté, hanem a Bundesligát vezető Borussia Dortmundé. Az angol csak március végén múlt 19, de nem igazán lehet azzal vitatkozni, hogy
ő a német bajnokság legjobb futballistája,
a Bayernből versenyezhet vele egy-két sztár, Lewandowski és James Rodriguez, esetleg BVB-s csapattársa, Marko Reus.
Elég csak a számaira nézni: 26 meccs, 8 gól, 10 gólpassz a Bundesligában eddig. Ilyet 26 éves rutinos támadó középpályások szoktak produkálni legjobb éveikben. Még specialitása is van, zseniálisan képes a labdát jobbról, kiszorított helyzetből átrúgni a hosszú sarokba. A 180 centis Sancho szélsőbe oltott irányító, játéka egyébként nagyon hasonlít Viniciuséra.
Sorsa pedig egészen egyedi, ő ugyanis angol, aki 2017 nyarán 10 millió euróért szerződött át a Manchester Cityből. Pep Guardiola valamiért elengedte, és a City legádázabb ellenfele, a Manchester United már le is csapna rá, a legutóbbi hírek szerint 70 millió euróért vissza is vinné a városba. A BVB állítólag hajlik a bizniszre, tudják, túl sokáig úgy sem tudják Németországban tartani a már ötszörös válogatott ígéretet, de csak 70 millióért nem fognak megválni tőle, ára a 100 milliót veri.

a

Hogy ne csak támadókról beszéljünk, itt van egy 19 éves szűrőféle középpályás az Arsenalból. A francia gyereket a nyáron húzták elő a másodosztályú Lorient-ból, ami egészen éles szemre vall, hiszen a francia kiscsapatból nem könnyű kitűnni. Még akkor se, ha az ember olyan ügyes, mint Guendouzi, pláne a futball talán legszürkébb - de annál fontosabb - posztján.
Az Arsenalban már 34 meccsnél jár a szezonban, alapember lett Unai Emery edzőnél. Neki csak egy gólja van, de nem is gólt lőni tartják, sokkal inkább dolgozni és labdát szerezni, ebben pedig kiváló. Ahogy a fizikuma is: 185 centi, és ha majd nem csak alulról veri a 70 kilót, még sokkal jobb lesz. Gyors, tud becsúszni és szerelni, de akkor sem jön zavarba, ha le kell passzolni a megszerzett labdát.
Vinnék is: a Paris Saint-Germain, amelyben nevelkedett 15 éves koráig, majdnem 10 éven át. Hogy miért engedték, vagy inkább tanácsolták el 2014-ben, nem tudni, de már biztosan nagyon bánják. Az Arsenal alig 10 millió euróért szerezte őt meg, így a PSG-nek annyira nem is kell majd a zsebébe nyúlnia, az összeg ötszörösért az Arsenal talán már hajlana is az üzletre. Kérdés persze, hogy Guendouzi hajlik-e rá, mert a Premier League-ben fejlődése szempontjából a legjobb helyen van.

a

19 éves Roma új jövendőbeli királya, aki Totti visszavonulása után a szűk két éve nyugdíjba vonult örök kedvenc helyére léphet. Zaniolo adottságai több mint kiválóak,
190 centisen és 85 kilósan is kivételesen technikás,
kicsit sem mondható nehézkesnek. Nem csatár vagy szélső, hanem klasszikus középpályás, Tottihoz képest kevésbé támadó, termete és munkabírása miatt a védekezés sem áll tőle messze.
Alapember a Romában, sőt már-már kihagyhatatlan. Az előző BL-fordulóban mutatta meg magát Európában először, amikor az ő duplájával verte a Roma a Portót 2-1-re. A szezonban egyébként már 28-szor lépett pályára, a Serie A-ban 19, az Olasz Kupában két meccse van. A bajnokságban van már három találata. A Sassuolo ellenit látni kell:
Amiben nagyon különbözik Tottitól: nem Roma-nevelés, hanem egy zseniálisan nagy fogás. Múlt nyáron az Intertől sikerült megszerezni, amikor Radja Nainggolant eladták a milanóiaknak, azok a deal részeként Zaniolót is adták cserébe. Hamarosan számítani fog: Zaniolo az Interben tétmeccsen egy percet sem játszott, hivatalos meccse csak Roma-mezben van. Épp a napokban nyilatkozta, úgy tervezi, hogy ez így is marad, mert egész karrierjét a Romában akarja tölteni. (Erre persze sok esélyt nem látni.) Totti csak a Romában játszott, de az ő fénykora óta eltelt jó 15 év, és a futballba olyan pénzek áramlanak, hogy meglepő lenne, ha Zaniolo vagy a klubja ellen tudna ennek állni. Ami biztató lehet a Roma-drukkereknek, hogy egyelőre senki nem környékezi komolyan a legnagyobb olasz futballtehetséget.

a

2017 tavaszán tűnt fel a Juventusban, 17 évesen már Serie A-gólt szerzett, de az utóbbi hetekben kapcsolt rá Moise Kean, a fiatal olasz csatár. Előbb Cristiano Ronaldót helyettesítette a Juvéban, majd a válogatottban lőtt gólt két meccsen egymás után. Azóta két bajnoki, két gól a mérlege,
négy meccsen négy találatnál jár zsinórban, utóbbi hét mérkőzésén hatot lőtt.
Egyéves veronai kölcsön után ebben bajnokságban csak hatszor játszatta Allegri edző, de így is van négy gólja, és hiába a kevés szereplés, az olasz kapitány, a volt csatár Roberto Mancini őt tette a válogatottba a rutinos Mario Ballotelli előtt. Választása őt igazolta, Kean élt is a lehetőséggel. A tinédzser csatár felépítése is ideális, 182 centi, 72 kilója pedig még gyarapodni fog. Mondanánk, hogy sorban áll érte is Európa, de ő már jó helyen van, a Juventustól kevés helyre lehet továbblépni, ráadásul az ára verné a 100 millió eurót.

a

Szintén 2000-es, de csak novemberi az angol Neymar, a Chelsea villámszélsője. Az Európa Ligában az ősszel a Videoton is megcsodálhatta a képességeit, amikor rákapcsol a szélen, nincs ember, aki kövesse. A befejezés sem megy neki rosszul, 8 meccsen 4 gólja van az európai kupában. A Premier League-ben is játszott már nyolcszor, de Sarri edző ott csak kiegészítőemberként számít rá, állandó csere. Nem is tetszik neki a dolog, és mivel a Bayern fél éve kitartóan ostromolja, eddig nem hosszabbított Londonban. Most heti 100 ezer fontos fizetéssel próbálják maradásra bírni, de jól tudja, Münchenben ennél jóval többet, a másfélszeresét is megadnák neki, sőt. Ráadásul ott van válogatottbeli csapattársa, Sancho példája, aki a BVB-ből került be az angol csapatba, hála a bundesligás váltásnak.
Még egy 2000-es születésű futballista, a Schalke-nevelés, Ahmed Kutucu. Ő még teljes lutri, az eddig felsoroltakkal szemben felnőtt meccse is alig van, még tízszer se játszott a Schalke nagycsapatában. Ezeken viszont lőtt három gólt, a legutóbbit a Bayernnek, Münchenben. Biztosat mondani nem lehet, de ahogy kilépett az indítással, amilyen tökéletesen megtolta, majd higgadtan és hajszálpontosan berúgta a hosszú alsóba - oktatófilmbe illik.
Kutucu Gelsenkirchenben született török családból, és hiába élt egész életében Németországban, a török korosztályos válogatottakban játszik. Ettől még lehet majd német nagyválogatott, aminek nyári vb-produkcióját és őszi Nemzetek Ligája-szenvedését elnézve szüksége is lenne rá.
Kutucu 181 centi, csatárnak tűnik, de belőle még tényleg bármi lehet, bár az biztos, hogy támadnia kell, mert a labdával és a kapuval is nagyon jóban van.
Nem csak azért, hogy a védők se maradjanak ki, de a Barcelona 18 évesével valószínűleg szintén számolnunk kell a közeljövő futballjában. A francia tinédzsert pár hónapja igazolták le a Toulouse-tól, nagy fogás, mert ingyen volt. A Barca úgy tervezte, nyárig előző klubjában hagyja nevelkedni a középhátvédet, akinek még csak 10 felnőtt meccse van, a Toulouse elnöke viszont kizárta a keretből, mert nem volt hajlandó hosszabbítani. Tavasszal nem lett volna csapata, a Barcelona kimentette.
Valószínűleg nem volt túl bölcs döntés a csapatra nézve a franciák döntése, Todibo már csak a termetével félelmet kelthetett az ellenfél csatáraiban: 189 centi és 81 kiló. A realos Varane-ra emlékeztet, mind a felépítése, mind hogy nagyon korán kerül sztárklubhoz. A Barcában még nem játszott, de a tavasszal valószínűleg sor kerül erre is, Ernesto Valverde edző azt mondta, meglepte a formája. Sokat nincs mit magyarázni, magas, erős gyerek, és ha nem lenne ügyes a labdával, a Barcelona biztosan nem hívta volna.
Végére hagytuk a tehetséget, aki talán már több is annál, elvégre 19 évesen már több mint 100 meccset játszott az Ajax Amsterdamban, ő a csapatkapitány is. De Ligt már pár nappal 17. születésnapja előtt szerepelt tétmeccset az Ajaxban, fél évvel később bemutatkozott a válogatottban, igaz, az korai volt: Danny Blind, az akkori kudarckapitány tette be, kikaptak 2-0-ra Bulgáriában, bele is bukott az edző. A gyerekfutballistát nem vetette vissza a korai pofon, ma már ő az egyik állandó középhátvéd, aki épp múlt héten szerezte első gólját a hollandoknál, a németeknek talált be fejjel.
De Ligt fizikai mutatói is félelmetesek, 189 centi, 89 kiló, ő ma
egyértelműen a világ legkeresettebb védője.
Természetes, hogy nem az Ajaxból fog visszavonulni, aki megszerzi, kész játékost kap, ami ebben a korban, pláne védőnél hihetetlenül ritka. (Vessük csak össze Todibóval.) A Barcelona jár hozzá a legközelebb, de a Bayern és a Juve is versenyben van az aláírásáért. Jelenleg a liverpoolos holland, Virgil van Dijk a világ legdrágább védője 85 millió euróval, ne lepődjünk meg, ha a következő hetekben-hónapokban megdől ez a rekord.
Nem várt, de nagyon kellemes fejlemény, hogy egy ilyen válogatásba magyar nevet is be lehet venni. A Red Bull Salzburg 18 évese mozgalmas heteken van túl: gólpasszal bemutatkozott az Európa Ligában, mikor 3-1-re verték a Napolit, belőtte első bajnoki gólját pár nappal később, majd rá egy hétre kezdett a magyar válogatottban, ami 2-1-re legyőzte a vb-döntős Horvátországot.
Nem kérdés, Szoboszlai Dominik ára emelkedett, talán emiatt is hosszabbított vele szerződést klubja még az Eb-selejtezők előtti napokban. A 186 centis középpályás fő fegyvere a jobb lába, szabadrúgásgóljait megmutatta már a korosztályos válogatottakban, és már ennyire fiatalon kész rá, hogy a nagyválogatottban, a legjobbakkal is felvegye a versenyt.
Mivel nem szuperklubban játszik, őt már meg is környékezhették, a Juventusról és a Bayernről hallani. Ez még persze arrébb van, kell előbb, hogy az osztrák ligában fix kezdő legyen, összehozzon pár jó meccset, és júniusban, a következő két Eb-selejtezőn újra bizonyítson. Mindene megvan hozzá, hogy sikerüljön, nem véletlen, hogy a Salzburg drukkerei őt választották március legjobb játékosának a klubnál.

A fenti 11-ben tehát van valami, ami kortársaik túlnyomó részében nincs meg, ami pedig a futballnak is jó, hogy ezek a fiatalok szépen szét vannak szóródva a kontinensen. Real Madrid, Barcelona, Juventus, Chelsea, Roma, Schalke, BVB, Benfica, Arsenal - szerencsés lenne, ha az utóbbi öt legalább pár évig meg tudná még tartani a tehetségét, így talán az egész klub kicsit közelebb kerülhetne a milliárdos futball elitklubjaihoz. Egyénileg persze talán jobb, ha mielőbb továbblépnek, amint látjuk - leginkább - Viniciusnál, kulcsfontosságú, hogy máris európai topklubban van, és nem a sokkal lazább brazil bajnokságban szórakozik. Neymar is még jobb lenne, ha nem csak 21 évesen kerül Brazíliából a Barcába.
"
1254,sport,"Először vesztett meccset Zidane visszatérése óta a rendhagyó kezdővel felálló Real Madrid, a Valencia hazai pályán verte őket simán 2-1–re.
Az első gólt a 35. percben szerezte a hazai csapat: Navas egy szöglet után öklözött ki egy labdát, de innen a hazaiakhoz került a labda, akik szépen passzolták ki a Real védelmét és végül Goncalo Guedes lőtt védhetetlenül a kapuba.
Később is voltak nagy helyzeteik, többször betalálhattak volna, de a második góljukra a 83. percig kellett várni, itt megint egy szöglet után találtak be Garay fejelte el Navas fölött a labdát. A Realnak végül azért összejött a szépítés, a hosszabbítás legvégén Benzema fejelt a kapuba, szintén egy szögletet követően.
A Valencia ezzel tizenhét meccs óta veretlen, amivel egyébként klubrekordot állítottak fel, utoljára januárban vesztettek meccset, a Realnak pedig nem sikerült kihasználnia a Barca döntetlenjét. A nap többi meccsén a Bilbao 3-2–re verte a Levantét, az Eibar a Rayo Vallecano ellen nyert 2-1–re, a Huesca pedig 3-3–as döntetlent játszott a Celta Vigóval.

meccs
"
1255,sport,"Szerdán a másodosztályú Heidenheimet fogadta hazai pályán a Bayern München a Német Kupában, a meccs előtt pedig valószínűleg mindenki azt gondolta, hogy simán behúzzák majd a meccset a müncheniek. Ehhez képest a félidőben még 2-1–re vezetett a Heidenheim, és a Bayernnek a végéig küzdenie kellett, hogy végül 5-4–re behúzza a meccset.
A meccs elején semmi nem utalt arra, hogy a hazai csapatnak kínlódnia kell majd, Goretzka már a 12. percben megszerezte a vezetést, de egy perccel később Süle elkaszálta a labdaszerzés után meginduló Andrichot. A játékvezető először sárgát adott a hátvédnek, de miután videón is megnézte az esetet, piros lappal kiállította, így emberhátrányba került a hazai csapat.
Szűk negyed óra múlva aztán Glatzel egyenlített, a 39. percben pedig Schnatterer góljával már a Heidenheim vezetett.
A második félidőben aztán az emberhátrány ellenére is felpörgött a hazai csapat, rövid időn belül Müller, Lewandowski és Gnabry is betalált, így már 4-2–re vezetett a Bayern, de az első gólt szerző Glatzel a 74. percben megint eredményes volt, aztán három perccel később büntetőből hozta össze a mesterhármast, és egyenlített ki.
A Bayern végül a 84. percben döntötte el a találkozót: Busch a tizenhatoson belül kezezett, a játékvezető pedig meg is ítélte érte a tizenegyest, amihez Lewandowski állt oda, és magabiztosan lőtte a kapuba a labdát, így a Bayern így végül emberhátrányban is érvényesítette a papírformát és bejutott a legjobb négy közé a kupában.

Eredmény, negyeddöntő:
"
1256,sport,"A 20 éves Martin Ödegaard korántsem futotta be egyelőre azt a karriert, amit 2015 januárjában jósoltak neki, mikor 16 évesen a Real Madridba igazolt. A norvég tehetség azért alkalmanként így is képes megvillanni.
Ödegaard jelenleg is a Real Madrid futballistája, csak kölcsönadták a holland élvonalbeli Vitesse-nek, ahol stabil kezdő. 25 bajnokin lépett pályára a szezonban, öt gólnál és hat gólpassznál jár, kedden pedig őrületbe kergette az Alkmaar védőit.
Az egyik csele különösen ügyes volt, ismételgették is sokat, csakhogy volt egy kis szépséghibája: semmit nem ért, mert miután tisztára játszotta vele magát Ödegaard, könnyű helyzetben későn passzolt, beérték, a labda a kapusnál kötött ki.
A mérkőzés vége 2-2 lett, a Vitesse kétgólos hátrányból állt fel. Ödegaard végigjátszotta a mérkőzést, de ezúttal sem gól, sem gólpassz nem jött össze neki."
1257,sport,"Nehéz helyzetben várhatta a Fradi a Vidi elleni visszavágót a Magyar Kupában, márciusban ugyanis hazai pályán szenvedtek 2-1–es vereséget, de már a meccs elején tovább romlottak az esélyeik, Dibusz Dénes ugyanis már a hetedik percben kiállíttatta magát, miután a tizenhatoson kívül lefejelte Scsepovicsot.
A válogatott kapus egy beadás után került szembe a szerb csatárral, aki Dvalit lehagyva próbálta elérni a labdát. Sikerült is elfejelnie, de a rossz ütemben érkező Dibusz rögtön ezután őt fejelte arcon, amiért Kassai rögtön le is küldte a pályáról.
Az első félidőben a kiállítás ellenére nem esett gól a meccsen, ami egyértelműen a Vidinek kedvezett, és az is mellettük szólt, hogy a Fradi ebben az idényben még egyszer sem tudta legyőzni őket. 
A második félidőben aztán megtört a jég, Boban Nikolov egy szép szóló végén talált be az 56. percben, aztán a 83. percben Milanov végleg eldöntötte a találkozót.
Az ezzel párhuzamosan kezdődő Honvéd - Budaörs meccsen a 2-1–es odavágó után ezúttal 4-2re nyert a Honvéd, így simán jutottak be az elődöntőbe, a másodosztályú Soroksár tizenegyesekkel verte a Felcsútot, a Debrecen pedig már kedden továbbjutott. Az elődöntők párosítása is megvan már, a Honvéd a Soroksárral játszik majd, a Vidi pedig a Debrecennel.

Magyar Kupa, negyeddöntő, visszavágó:
"
1258,sport,"A másodosztályú Soroksár jutott a labdarúgó Magyar Kupa elődöntőjébe, miután a márciusi 1-1 után a negyeddöntő szerdai visszavágóján is 1-1–et játszott a Felcsúttal, a tizenegyespárbajt pedig 5-4–re nyerte meg – írja az MTI.
A soroksári visszavágó első félidejében a Felcsút szerzett vezetést, de a házigazdák a 82. percben egyenlítettek, az eredmény pedig a lefújásig nem változott. A meccset a hosszabbításban sem sikerült eldönteni, így a továbbjutásról a tizenegyespárbaj döntött, amelyet a Soroksár a hetedik párost követően 5-4-re nyert meg.
Ezzel a Debrecen után a Soroksár lett a második csapat, ami bejutott a Magyar Kupa elődöntőjébe, szerdán még a Vidi és a Fradi, illetve a Honvéd és a Budaörs játszott egymással.

Magyar Kupa, negyeddöntő, visszavágó:
"
1259,sport,"Be kell vallanom, hogy évek óta nem vártam már annyira szezonkezdetet, mint most. Tavaly és tavalyelőtt ebben az időszakban született a két kislányom, ami természetesen lekötötte a gondolataim jelentős részét. Akkor az volt messze a legfontosabb az életemben, hogy minden rendben legyen a születésüknél, és a kezdeti időszakban otthon. Nem tudtam 100 százalékosan az induló szezonra koncentrálni, de idén újra azt a jóleső izgatottságot érzem az első versenyhétvége közeledtével, mint a pályafutásom korábbi éveiben. Fejben újra vágtam a centit, hogy mikor kezdünk már, újra volt időm várni és ráhangolódni a versenyzésre. Hiszem, hogy ennek a pályán is meglesz az eredménye.
Marokkóban ezzel együtt sem számítok arra, hogy erőből sikerül az időmérőn és a futamokon a győzelemért küzdeni, aminek oka az új szezonra kiadott BoP-táblázat. Az esélykiegyenlítő-rendszer hatására már az előző idény második felében sem a Hyundai volt a legerősebb autó a mezőnyben, ami alapján nem lepett volna meg, ha valamennyi könnyítéssel indulunk 2019-ben. Ehhez képest újabb tíz kilóval megnövelték az autóink alapsúlyát, miközben a hasmagasság a legnagyobb maradt, plusz a 97,5 százalékra lefojtott motorerőből sem kaptunk vissza semennyit.
Csalódottan vettem tudomásul ezeket a számokat, mert így a mezőny nagy részéhez képest egyértelmű hátrányból kezdjük a szezont.
            
Ami miatt mégsem mondom azt, hogy teljesen kilátástalan helyzetben vagyunk, az a marokkói pálya speciális vonalvezetése. Itt nem a hagyományos erények számítanak a legtöbbet, mint például a nagy végsebesség, hiszen a szezon messze legkisebb átlagsebességű köréről van szó, amelyen 195 km/h-nál nem szökik magasabbra a sebességmérő. Kifejezetten lassú kanyarokból áll a pálya, így a fékek és a lengéscsillapítók vannak főszerepben, amelyekben a Hyundai kifejezetten erősnek számít. Persze a fizika törvényszerűségeivel nehéz szembemenni: van az a súlykülönbség, ami eltünteti a technikai előnyöket.
Látva a BoP-számokat és a riválisok minőségét, Marokkóban a Volkswagen, az Audi és a Honda vezetheti majd a sort erőből, és a Hyundaiokat reálisan nézve csak a 8–15. helyre lőném be. Még így is lehet ebből egy viszonylag sikeres hétvége, mert egy jó fordított rajtrácsos pozícióval akár a dobogó vagy a futamgyőzelem sem elérhetetlen. Mivel Marokkóban szinte lehetetlen előzni, akár egy körönként két másodperccel lassabb autóval is jól lehet védeni az értékes helyezést a versenyen, de ahhoz, hogy a fordított rajtrácson előre kerüljön az ember, szerencse is kell az időmérőn, én pedig sosem szeretem, amikor ennyire ki vagyok szolgáltatva a külső körülményeknek. Egy olyan kiélezett bajnokságban, mint az idei, a siker kulcsa az, hogy a gyengének ígérkező versenyhétvégékből is ki tudjam hozni a maximumot és a lehető legtöbb megszerzett pontot. Ha ez adott esetben csak tíz pont, akkor annyi, de azt mind zsebre kell tenni. Az igazi problémát a jelenlegi BoP miatt a Marokkót követő, hagyományosabb vonalvezetésű pályákban látom, viszont nem akarok ennyire előretekinteni, mert tavaly is láttuk, hogy szezon közben mennyire felborultak az erőviszonyok a rendszer változtatásaival, így bízhatunk abban, hogy újragondolják a jelenlegi megszorításokat, ha a pályán kiderül, hogy nem reálisak.
A felvázolt okok miatt a marokkói szezonkezdetem sikerességét nem a dobogón magasba emelt trófeák száma alapján határozom majd meg, hanem az alapján, hogy mennyit sikerül kihoznom a saját lehetőségeimből. Ebben pedig a márkatársakhoz képest nyújtott teljesítmény a meghatározó, úgyhogy az elsődleges célom a Hyundaion belül a legjobbnak lenni. Nem lesz egyszerű, mert Gabriele Tarquininek kifejezetten fekszik a marokkói pálya, amit tavaly is bebizonyított, és az egy körön rendkívül gyors Nicky Catsburg is jól ismeri ezt a kört még a WTCC-s időszakából. Augusto Farfus indul négyünk közül egy kis hátránnyal a pályaismeret hiánya miatt, de kellőképpen rutinos versenyzőről van szó ahhoz, hogy a szabadedzéseken képes legyen szinte teljesen eltüntetni ezt a lemaradását. Ha őket le tudom győzni a hétvége során, az már szép eredmény lenne az elért helyezésektől függetlenül. Csapaton belül ugyanazokkal az emberekkel dolgozom együtt, akik tavaly is segítették a munkámat, aminek kifejezetten örülök. 2018-ban fészket raktam a Hyundainál, 2019-ben – remélem – jön az aratás. Nem biztos, hogy rögtön Marokkóban, de hosszú a szezon, és idén megfontoltan, precízen, türelmesen állok a bajnoksághoz.

A túraautó-világkupa marokkói versenyhétvégéjének programja


április 6., szombat


április 7., vasárnap



"
1260,sport,"A héten Babos Tímea (106.) már az első fordulóban kikapott Monterreyben, Stollár Fanny (126.) pedig Charlestonban búcsúzott a nyitókörben. A rossz eredmények miatt 
több mint 20 év után hétfőtől nem lesz magyar női teniszező a világranglista első 140 helyezettje között.
Babost a szerb Ivana Jorovic (100.) győzte le, és mivel tavaly a döntőig jutott ezen a tornán, a magyar szövetség számításai szerint minden bizonnyal kicsúszik a legjobb 140-ből. Hasonlóan jár Stollár Fanny (126.) is, aki a spanyol Sara Sorribes Tormótól (78.) kapott ki: emiatt nem tudja megvédeni a tavalyi nyolcaddöntős pontjait, így ő is a 140-en kívülre kerül.
Vagyis 1998 óta először nem lesz magyar a 140-ben.
A rossz sorozatot 21 éve Kuti Kis Rita törte meg, azóta pedig mindig volt legalább egy magyar a top 140-ben. A rekordot Szávay Ágnes tartja, aki 2008. április 14-én a 13. helyen állt. Az abszolút magyar csúcstartó Temesvári Andrea, aki 1984. január 23-án a hetedik helyet foglalta el a ranglistán. (MTI)"
1261,sport,"Meglepően nyilatkozott Niko Kovac, a Bayern München vezetőedzője a bajnoki esélyekkel kapcsolatban. A Bundesliga-1. Dortmundtól két ponttal lemaradva második csapat vezetőedzője szerint nem lenne tragédia, ha nem nyernék meg a bajnokságot.
Akkor sem dől össze a világ, ha nem mi leszünk a bajnokok. Mindenki, aki edzői állást kap a Bayernnél, bajnok akar lenni. De ez nem mindig ilyen egyszerű. A Real Madrid például három győzelem után most kiesett a Bajnokok Ligájából. Vannak ilyen pillanatok egy klub életében
– mondta a tréner.
A Dortmund 7 fordulóval a szezon vége előtt két ponttal vezet a Bayern München előtt, ami az előző hat ligát megnyerte, így Kovac véleménye nehezen hihető.
A klubvezetők, Uli Hoeness elnök és Karl-Heinz Rummenigge ügyvezető évek óta azt szajkózzák, a hazai elsőség a legfontosabb és mindenek előtt áll.
A Kovac előtti három edző mind bajnok lett a Bayernnel, Jupp Heynckes, Carlo Ancelotti, Pep Guardiola, illetve előtte szintén Heynckes. A legutóbbi Bayern-tréner, aki nem nyerte meg a Bundesligát, az Heynckes a 2011-12-es szezonból, akkor a BVB nyert Jürgen Kloppal. Heynckesszel egy évvel később bajnokok lettek.
A Bayern szerda este a másodosztályú Heidenheimmel játszik a Német Kupa negyeddöntőjében, majd szombaton jön Borussia Dortmund elleni Bundesliga-rangadó Münchenben. Ha a Bayern nyer, előz és vezetni fogja a tabellát. Utána már csak hat kör lesz hátra. (MTI/Index)"
1262,sport,"Nyolcvanmillió forintot kap a labdarúgó Magyar Kupa május 25-i döntőjének nyertese.
A magyar szövetség (MLSZ) honlapjának híre szerint a csapatok fordulónként növekvő prémiumért játszanak, ami a sorozat előrehaladtával győzelmenként 400 ezer forinttól egészen 3,2 millió forintig emelkedik. Ráadásként az MLSZ díjazza a továbbjutást is.
A kupa győztese a 6-11. fordulóban elért összdíjazásán felül további 80 millió forintot kap.
A Groupama Arénában rendezett döntő vesztese az addig nyert pénzdíja kétszeresének megfelelő további pénzjutalmat kap.
A kupagyőztes indulhat az Európa Liga első selejtezőkörében. (MTI)"
1263,sport,"Az Oklahoma City Thunder 119-103-re győzte le a Los Angeles Lakerst az észak-amerikai kosárlabdaliga (NBA) keddi játéknapján. A mérkőzés legjobbja Russell Westbrook lett, aki teljesítményével beállította a legendás Wilt Chamberlain több mint 50 éves rekordját.
Westbrook lett a második játékos az NBA történetében, aki úgy szerzett tripla duplát, hogy mindhárom statisztikai mutatóban elérte a 20-at.
A Thunder klasszisa 20 ponttal, 20 lepattanóval és 21 gólpasszal zárta a mérkőzést, hasonlóra korábban eddig csak a legendás Wilt Chamberlain volt képes, aki egy 1968-as meccsen 22 pontot, 25 lepattanót és 21 gólpasszt ért el.
Westbrook nyolcadszor jegyzett legalább 15-öt mindhárom mutatóban, amivel szintén beérte Chamberlaint, de a csúcstartó Oscar Robertsontól (14) még így is messze van. 

Eredmények:

(MTI)"
1264,sport,"A Manchester United váratlanul kikapott a Wolverhampton Wandererstől kedden, így továbbra sem fér be az első négybe, nincs Bajnokok Ligája-indulást jelentő helyen. Ole Gunnar Solskjaer, a csapat vezetőedzője szerint minimális hibalehetőségük maradt, ha el akarják érni a BL-t.
Ahogy mondtam, 15 pontot kell szereznünk az utolsó hét meccsünkön. Hármat szereztünk hétvégén a Watford ellen, vagyis így az utolsó hat mérkőzésen kell 15 pont – nem veszíthetünk sokkal többször
– mondta a norvég.
A United utolsó hat ellenfele a bajnokságban:
Az első kettő középcsapat, a Huddersfield már kiesett, a Cardiff pedig jelenleg kieső helyen van, nem túl rózsás helyzetben – ellenük kötelező a győzelem. A Manchester City a bajnoki címért küzd a Liverpoollal, a Chelsea pedig a Bajnokok Ligájáért hajt, de Soskjear nem aggódik emiatt, bízik a csapatában, ráadásul őket az Old Traffordon fogadják.
A Premier League harmadik és negyedik helyéért négy csapat verseng. Az Arsenal jelenleg 31 meccs után 63 ponttal a harmadik, a Tottenham két ponttal lemaradva a negyedik, a Chelsea pedig 60 ponttal a hatodik, míg a náluk egy meccsel többet játszó United 61 ponttal az ötödik."
1265,sport,"
A finisébe ért az NHL alapszakasza, a világ legjobb jégkorong-bajnokságában április 6-án, szombaton fejeződik be. Vannak még nyitott kérdések, keleten még három, nyugaton viszont már csak egy hely kiadó a rájátszásért.


Szerda hajnalban a nyugati főcsoportban szereplő Dallas nagyon simán, 6-2-re győzte le a Philadelphiát, ezzel matematikailag is biztossá vált a továbbjutása. Már az első harmad végére kétgólos volt a hazaiak előnye. A másodikat a svéd Esa Lindell ütötte, nem akármilyen bravúrral. Mats Zuccarello tette be jobbról a korongot, Lindell a lábai közül, nagy bravúrral továbbította a kapuba. A Stars legjobbja amúgy az orosz Alekszander Radulov lett két góllal és ugyanennyi gólpasszal.


Nyugaton a Calgary Flames az 1989-90-es szezon óta először nyerte meg a főcsoportot. Már biztos továbbjutó a Winnipeg, a Nashville, a St. Louis, a San Jose, a Las Vegas és mostantól a Dallas is. Az utolsó helyre a Coloradónak és az Arizonának van még esélye.


Keleten a Boston idegenbeli sikeréből Brad Marchand góllal és gólpasszal vette ki a részét. A 30 éves hokis tíz éves pályafutása során először jutott el száz pontig (36 gól, 64 assziszt), és ebben az idényben Nyikita Kucserov (Tampa, 125 pont), Connor McDavid (Edmonton, 115), Patrick Kane (Chicago, 105) és Leon Draisaitl (Edmonton, 102) után az ötödik, aki száz pontig ért.


Ebben a főcsoportban a Tampa Bay végzett élen, így végig pályaelőnnyel játszik majd a playoffban. Továbbment még a Washington, a New York Islanders, a Boston, a Toronto. A Pittsburghnek van még nagy esélye, a maradék két helyre a Carolina, a Columbus, vagy a Montreal futhat be.


Eredmények
"
1266,sport,"Mario Götze, aki góljával eldöntötte a 2014-es világbajnoki döntőt, reméli, hogy van még visszaút számára a német futballválogatottba.
""Amikor a hazádért játszhatsz, az a legnagyobb dolog. Én még nem zártam le a válogatott-témát"" - mondta a Sport Bildnek.
A Borussia Dortmund játékosa elmondta, célja, hogy ismét Németország színeiben futballozhasson, és ígérte, ezért mindent meg is fog tenni.
Jó teljesítménnyel fogom ajánlani magamat, a döntés persze a szövetségi kapitány joga.
A 26 éves Götze az utóbbi időben jól teljesít, és ezt - ahogy egy nyilatkozatából kiderült - a kapitány, Joachim Löw is észrevette.
A 63-szoros válogatott legutóbb 2017 novemberében szerepelt a nemzeti csapatban.
""Ha úgy gondolja (Löw), hogy segíteni tudok, akkor én kész leszek beállni"" - mondta a Sport Bildnek Götze. (MTI/Index)"
1267,sport,"Szerdán újra edzésbe áll Neymar, a Paris Saint-Germain brazil sztárja. A támadó 10 hetet volt kénytelen kihagyni, miután a korábban műtött jobb lábfeje január 23-án, egy kupamérkőzésen ismét megsérült.
Neymar felépülése rendben halad, szerdán már pályára lép és gyakorol
– írta Twitter-üzenetében a francia bajnokcsapat. 

Neymar az 2018/19-es szezonban 23 meccsen lépett pályára a sérülése előtt, 20 gólt és 11 gólpasszt jegyzett. Azóta 14 mérkőzést hagyott ki: a bajnokságban és a Francia Kupában ez nem volt gond – előbbiben 20 pontos előnnyel vezet a PSG, utóbbiban elődöntős –, de a Bajnokok Ligájából kiverte a párizsi klubot a Manchester United.


A PSG-vel különösebb célja nincs, a kupadöntő lehet az, de azt szerda este még nélküle kell elérnie csapatának, a Nantes-ot fogadják, ami a bajnokságban is csak szenved, 15. A döntő aztán április 27-én lesz.


Neymar fő célja, hogy a júniusban kezdődő Copa Americára topformába kerüljön, pláne, hogy azt Brazíliában rendezik.
"
1268,sport,"Jól sikerült Mick Schumacher Forma-1-es bemutatkozása, másodikként végzett a Ferrarival az első bahreini teszten. A hétszeres világbajnok Michael Schumacher fia imádta a közeget, szinte szóhoz sem jutott az élmény után.
Nagyon jó érzés volt. Gyönyörűek voltak az első körök, látni a srácokat dolgozni az autó körül, hogy velem dolgoznak. Azonnal otthon éreztem magam
– nyilatkozta a 20 éves német, aki szerint az autó bámulatos és rengeteg benne a lehetőség. ""Mindezt nehéz leírni. Minden körrel tanultam valami újat"".
Beszélt Vettelről is, aki nagyon segítőkész volt, az egész tapasztalatot pedig ""hihetetlennek"", ""leírhatatlannak"" és ""nagyon menőnek"" tartja. Az F1-es debütálásáról is kérdezték, de nagyon diplomatikusan nyilatkozott: most az F2-re koncentrált, aztán meglátja, hogyan alakulnak a dolgok.
Mick Schumacher szerdán az Alfa Romeóval folytatja a tesztelést Bahreinben, ahol a Ferrarihoz hasonlóan egy teljes napot kap."
1269,sport,"Michael Schumacher fia az Alfa Romeóval folytatta a tesztelést Bahreinben szerdán, ahol egy teljes napot kapott a svájci csapattól. A hétszeres világbajnok fia kedden a második legjobb időt futotta a Ferrarival.
Nem ment rosszul a Ferrarival az eső miatt szakaszossá vált edzésen kedden: 56 kört teljesített, és mindössze fél másodperccel volt lassabb, mint a tréning legjobb körét futó Max Verstappen. Minden kört száraz pályán futottak. Szerdán a Ferrari partnercsapatához, az Alfa Romeóhoz ülhetett be.
Green light🚦and @SchumacherMick goes out in the #C38! #F1Testing pic.twitter.com/bC0xeVaADu
A második tesztnapon mellette George Russell (Mercedes), Sebastian Vettel (Ferrari), Dan Ticktum (Red Bull), Jack Aitken (Renault), Pietro Fittipaldi, Romain Grosjean (Haas), Sergio Perez (Racing Point), Lando Norris (McLaren), Alexander Albon (Toro Rosso) és Nickolas Latifi (Williams) volt a pályán, a Pirellinek pedig Carlos Sainz és Fernando Alonso (McLaren), illetve Daniil Kvjat (Toro Rosso) tesztelt.
Szerda délelőtt Sebastian Vettel volt a leggyorsabb, kevéssel megdöntötte Verstappen keddi nyerő idejét. Másodikként a Racing Point-Mercedesszel Lance Stroll állt, a harmadik legjobb kört a Williams-pilóta George Russell érte el, csakhogy egy gyári Mercedesszel.
A Schumacher gyerek tanulgatta az Alfát, 9. volt, három másodpercre Vetteltől.
Keddel ellentétben szerdán egy csepp eső nem esett a bahreini pályára, így egész délután szabadon körözhettek a kocsik.
Vettel idejét Sergio Perez überelte a Racing Point-tal, 1:29.095-re, és a hajráig vezetett is. Ekkor jött a Mercedes és Russell, 1:29.029-cel vitte el a napot. Ő a Williamsben az utolsó előtti helyről startolt a vasárnapi Bahreini GP-n, vagyis a legvégéről a legelejére ugrott, 2,7 másodperccel futott jobbat, mint a szombati időmérőn.
Mick Schumacher a jó után kiváló napon van túl az Alfában, 56 ferraris köréhez 70-et tett hozzá szerdán, és a hatodik idővel végzett, ami erős középmezőny.
A Red Bull-ban bemutkozott egy Dan Tictum nevű srác, aki egymaga 134 kört tett meg. Kilencedik lett, fogunk még róla hallani."
1270,sport,"Fernando Alonso tavaly jelentette be, hogy elhagyja a Forma-1-et, és más kategóriákban próbálja ki magát, de nem bírta sokáig, tegnap már a 2019-es McLaren-Renault-t tesztelte Bahreinben. A kétszeres spanyol világbajnok szerint az autó minden téren jobb annál, amit még ő vezetett 2018-ban.
Több a tapadása, az egyenesekben kevésbé lassul le, a motor is rengeteget fejlődött. Összességében jó irányba indultak el vele. 
– nyilatkozta Alonso, aki szerint a McLarenben megvan a potenciál, hogy a negyedik erő legyen vagy vezesse a középmezőnyt a Haasszal. 
A McLaren remekül teljesített az első két versenyen a Lando Norris-Carlos Sainz duóval. Bahreinben mind a két pilóta a Q3-ba kvalifikálta magát – Norrisnak ez idén már másodszor sikerült –, amire nem nagyon volt példa Alonso McLarenes időszaka alatt, Norris ráadásul hatodik lett a versenyen. 
A spanyol világbajnok a lehetséges visszatéréséről is beszélt:
Ha egy nap vissza is térek, amit kétlek, akkor csakis egy világbajnoki címre esélyes autóval tenném meg. Ez a lehetőség egyértelműen csábító lenne bármelyik versenyző számára. A hetedik, hatodik vagy a negyedik helyért küzdeni viszont közel sem olyan vonzó."
1271,sport,"A spanyol bajnoki szezon legőrültebb és legváltozatosabb meccsét játszotta a Villarreal a Barcelonával a 30., hétközi fordulóban, kedden, a Villarreal stadionjában.
Az előzmények:
A pihentetés és óvatosság nem látszott az elején, a vendégek a 16. percben 2-0-ra vezettek. Malcom és Coutinho sakkozott ki egy helyzetet üres kapuig, utóbbi fejezte be a 12. percben, majd Vidal ívelt Malcom fejére, aki szépen bestukkolta.
Coutinho a 20.-ban lerendezhette volna a meccset, egyszerű ziccerben alábökött Suarez passzának, de csak a kapufát találta telibe. Valahogy sejteni lehetett, hogy életben hagyta a Villarrealt.
A hazai közönség ezen a ponton fütyülni kezdte a sajátjait, annyira kilátástalanul lézengtek hátul.
Pedig nem lehet azt mondani, hogy helyzetük ne lett volna, a barcás Ter Stegen többször bravúrral védett, és a 23. percben jött is a szépítés: Chukwueze első lövése még kijött a kapufáról, de pont hozzá pattant vissza, és miután egy pimasz csellel elfektette Jordi Albát, a kapuba lőtt, 1-2.
A Barcának, de inkább a Villarrealnak akadtak helyzetei a szünetig, az állás viszont addig nem változott.
Az után csakhamar egyenlített a Villarreal egy olyan góllal, amit ha Messi, Ronaldo vagy másik nagy sztár lő, napokig ismételgetnék. Karl Toko Ekambi a jobb oldali partvonal vett át egy ügyes előre csavart labdát, majd jobbösszekötőben betört a tizenhatosra. Nem nézett fel látványosan, de nem is kellett,
a beadásra számító Ter Stegen mellet a rövidoldalra rúgta a labdát, 2-2 az 50.-ben.
Sokan azt mondják majd, véletlen volt, lecsúszott, de egyrészt egyetlen megjátszható csapattársa a 11-es pontnál érkezett, vagyis irtó ügyetlennek kellene lennie, ha neki akarta volna passzolni, másrészt jól látszik, hogy a kameruni csatár végig a labdát követi, amint az elhagyja a lábát.
A Barca padlót fogott, Valverde a 62. percben küldte be Messit a ziccere óta láthatatlan Coutinho helyére -
még ugyanabban a percben fordított a Villarreal.
Iborra szerezte a gólt, finoman helyezett a hosszú alsóba, Jordi Alba ragadt be, Ter Stegen sem tehetett semmit, 3-2.
A Barca kitámadott, Valverde beküldte a végig óvni szánt Rakitict is, kockáztatva az 5. sárgáját. Ekkortájt Ter Stegen még egy szenzációsan lécre tolt megpattanó labdával megvédte az egygólos különbséget, de a 80. percben a Villareal berúgta a negyedik gólt.
A teljesen formán kívüli, lelassult Umtiti távolról követte a nagyszerűen kilépő Baccát, aki elfektette a kapust is, 4-2.
Nem tűnt úgy, hogy a Barcában sok élet maradt, a labda náluk volt, de Messi passzai nem ültek, valójában helyzetet sem tudtak összehozni. Aztán szűk öt perccel a vége előtt Luis Suarez kiállíttata a Villarrealból Alvaro Gonzalezt: elsőre tényleg úgy tűnt, a játékos letaglózta az uruguayit, a lassításban látszott, hogy olyan ügyesen dobta magát a csatár, hogy nem csoda, hogy a bíró megette, és kiosztotta a második sárgát.
Az emberelőny ellenére a 90. percig izgalom nélkül jutott el a Villarreal. Akkor Messi egyedül indult meg, a tizenhatos határán tudták felrúgni. Úgy 18 méterről rúghatott szabadot, tökéletes ballábas szögben: kegyetlenül kilőtte a kapus oldali - hosszú - kapufát, a labda befelé pattant, 4-3 a 91. perc kezdetén.
A Villarrealt némileg megnyugtathatta, hogy a játékvezető háromgólos, hatcserés félidőnél csak 3 percet hosszabbított.
A Barca nyomott tovább, és fél perccel a három perc vége előtt Messi hozott össze egy szögletet, a fejére íveltek egy reménytelen labdát az alapvonalra, illendőségből felugrott, egy védő simán túlugrotta és kicsúsztatta. Az argentin rúgta középre a szögletet, kifejelték, de nagyon jól gurult és pattogott a labda, épp a tizenhatos túloldalán helyezkedő Suarezhez.
Kevésbé ügyes, bal lábával telibe rúgta, kilőtte a rövid alsó sarkot, 4-4.
A meccsből 3 másodperc maradt, amikor a hálóban kikötött a labda. Ez volt az utolsó rúgás a meccsen.
A Villarreal a semmiből fordított, zsinórban négyet lőtt a Barcelonának, ami a minimális hosszabbításban a semmiből jött vissza.
A Barcának 8 pontra csökkent az előnye a szombat esti, Atleti elleni rangadó előtt (a forduló kezdetén 10 volt). A Villarreal 2 ponttal van a vonal fölött, de ha a Celta szerdán veri az utolsó, biztos kieső Huescát, előzni fog.

a
"
1272,sport,"A Gulácsi Pétert és Willi Orbánt foglalkoztató RB Leipzig hosszabbítás után 2-1-re győzött az FC Augsburg vendégeként a labdarúgó Német Kupa keddi negyeddöntőjében.
A 74. percben Timo Werner szerezte meg a vezetést a lipcseieknek, majd Alfred Finnbogason a rendes játékidő ráadásban egyenlített. A hosszabbításban csak egy gól született: a 121. percben Marcel Halstenberg értékesítette a kezezés miatt megítélt büntetőt, ami az RB Leipzig továbbjutását jelentette.
A vendégeknél Gulácsi Péter, és a csapatkapitány Willi Orbán - a magyar válogatott kapusa és hátvédje - is végig a pályán volt."
1273,sport,"Az utcáról annyit látni, hogy már a tetőszerkezeten dolgoznak, pontosabban az utolsó simításokat végzik. Érkezésünkkor egy munkás épp körbement a tartóelemeken. Kívülről látszódnak a pilonok is, amelyek az előző stadion jellegzetes építészeti elemei voltak. Eredetileg ezeket meg akarták tartani, de végül műszaki okokból teljesen elbontották, és újjáépítették őket. A pilonsorok archaikus hatása olyan, mint a moszkvai Luzsnyiki vagy a berlini Olimpiai Stadioné; mindkettőben volt világbajnoki döntő, amitől mi távol vagyunk, de az Eb négy meccse is óriási siker. Szófia vagy Minszk nem kapott hasonló lehetőséget, ezeket a meccseket valójában látványtervekkel sikerült megszerezni.
Elsőre annyit lehet megállapítani, hogy az új stadion magasabb lesz, mint az elődje volt, és ahogy közelebb érünk, a monumentális hatás csak fokozódik.
Az 1948 és 1953 között, szocreál stílusban emelt Népstadionból csak a toronyépületet őrizték meg, ott lesz majd a névadó Puskás Ferencről elnevezett múzeum is, a kiállítóteremben helyezik el a legendás labdarúgó relikviáit.
A legismertebb magyar, Puskás rászolgált, hogy a nevéhez méltó aréna épüljön, mert BEK-döntőben rajta kívül senki sem rúgott négy gólt – a Real Madrid 7:3-ra verte a Frankfurtot –, emellett vb-döntőn, olimpiai fináléban is eredményes volt, és még Világkupa-döntőben sem hibázott, ha már helyzetbe került. A futballtörténelemben ezt senki más nem mondhatja el magáról.
Ahogy a bejárás során beljebb jutunk, az érzés egyértelmű: ez a stadion megüt.
Nemcsak a mérete, a lelátók meredeksége, a katlanszerű felépítése. Egyszerűen van ereje a tereknek. Sok mindent el lehetett mondani az előzőről, ami a saját korának karakteres alkotása volt, de ezt az érzést nem váltotta ki sohasem – még ha a világbajnok olaszokat is vertük egyszer benne 2007-ben.
Az egykori Népstadionnak én már csak az elavult állapotát ismertem, és a modern arénákkal tudtam összehasonlítani – ebből pedig nem jött ki jól, például sokkal nyújtottabbak voltak a lelátói, elveszett benne a hang. Mivel ez a mostani az ülőhelyek felett teljesen fedett lesz, olyan atmoszférája is lehet, mint egy hatalmas sportcsarnoknak, ahol majd dübörög a hang, de ahhoz persze magyar gólok kellenek. 
„Több alapelvünk volt, az egyik, hogy tisztelettel legyünk a múlt iránt. A stadion legendás sikerek helyszíne volt, de nemcsak sportemlékek köthetők hozzá, hanem generációk kaptak itt más élményeket is egy-egy jó koncerttel.
Oly módon velünk marad, hogy az elbontott anyagot beépítettük. Ledarálták a betont, és beépült a jelenlegi falakba, vagyis a régi tovább él az újban
– mondta el a bejáráson Fürjes Balázs, az építésért felelős kormánybiztos.
Az is alapvetés volt, hogy igazi futballaréna épüljön, vagyis a kor szellemének és az európai szövetség (UEFA) előírásainak megfelelő. Nekem szívfájdalmam, hogy a panorámás futókör – sok más mellett – kikerült a tervekből, pedig igazán menő lett volna 50 méter magasan körözni a város felett, és lenyomni mondjuk egy másfél perces négyszázat.
„Az volt a célunk, hogy az új Puskás legyen több, mint egyszerű aréna, váljon élményközponttá. Lesz benne egy 1500 fős konferenciaközpont, ami céges rendezvényeknek, banketteknek is megfelel, legyen benne kiállítási központ, de koncert és fesztiválszínhely is egyszerre. 80-100 ezres koncerteket lehet benne megrendezni. Szeretnénk, hogy minden nap legyen benne élet” – mondta Fürjes, aki szerint az is szempont volt, hogy a beruházás százszázalékosan magyar teljesítménnyel épüljön.
A szomszédban lévő Papp László Arénával nem ez volt a helyzet, ott az ezredfordulón még kénytelenek voltak egy francia nagyvállalatra bízni a kivitelezést. A generálkivitelezést egyébként az állami építkezéseknél manapság jól futó Magyar Építő Zrt. és a ZÁÉV Zrt. nyerte el, amit Fürjes így interpretált: „15 évvel később ott tartunk, hogy magyar vállatok építik fel, csak néhány apróság van, ami külföldről jön.
15 ezer ember dolgozik Magyarország második legnagyobb középületén. Ebben a létszámban a tervezőktől a kecskeméti acélszerkezetet gyártó munkás is benne van a helyszíniek mellett. 1500-2000 ember minden egyes munkanap dolgozik itt.
És hogy mennyibe kerül mindez?
Nettó 142 milliárd forintba
– hangzott a kormánybiztos válasza. Az volt a terv, hogy semmiképp se legyen a legdrágább európai viszonylatban – a bukaresti és a varsói stadion építési költségei elszálltak –, de az olcsó sem jó. Az egy székre jutó ár alapján közepesek a költségek Fürjes szerint. Szigorú szerződésük van, és az építők eddig jól végzik a munkájukat, de ha mégsem készül el,
akkor naponta 142 millió forintos kötbért kell fizetniük.
Van még egy 32 milliárd forintos bankgarancia is, amit lehívhatnak, de eddig szóba sem került egyik sem.
A költségek valóban nem nőttek 2017 februárja óta, amikor Lázár János kancelláriaminiszter bejelentette, hogy bruttó 190 milliárdba (ennyi a nettó 142 milliárd) fog kerülni a beruházás, nőttek viszont a kezdeti elképzelésekhez képest. 2012-ben ugyanis 35 milliárdról indult a tervezgetés, hogy aztán a költség ütemesen növekedjen a végleges összegig (amit ezen a videón mutattunk meg). Igaz, az eredeti tervek még a mainál jóval kevesebb férőhellyel, és a történelmi épület megőrzésével számoltak.
Fürjes a bejáráson elmondta, hogy az UEFA-val még egy külön szerződést kell kötni, mert az Eb-meccsek alatt a stadion környékének is meg kell felelnie az előírásoknak. De hogy öt csillagot ad majd a szervezet a besoroláskor a létesítménynek, afelől semmi kétsége a kormánybiztosnak.
A Magyar Labdarúgó Szövetség (MLSZ) elnöke, Csányi Sándor azzal kezdte, hogy 1967 óta él Budapesten, és átélte a kettős rangadók hangulatát. Egy lényegesen közelebbi élménnyel folytatta, hiszen ő az UEFA versenyeztetési bizottságának tagja, és pozíciójából adódóan sokszor kellett referálnia arról, hogyan állnak az építkezések.
„Nem egyszer kerültem olyan helyzetbe, hogy nekem kellett úgy dönteni,
hogy szenteljünk nagyobb figyelmet Budapestre, mert le voltunk maradva. Szerencsére úgy tűnik, bár nem vagyunk építészek, hogy jól haladunk, behoztuk a lemaradást.
Ez a stadion a csúcspont, ez nem kérdés. A horvát meccs után arra gondoltam, olyan szinten játszunk, hogy megérdemlünk egy új stadiont. Remélhetőleg itt lesz a válogatott az Eb-n. A horvátok legyőzése után még inkább el tudom képzelni, milyen örömet jelent egy siker” – fogalmazott. Csányi egyelőre csak részlegesen gratulált, ősszel szeretne majd még egyszer, mert ha úgy adódik, november 15-én már lehetne egy válogatott meccset játszani egy neves ellenféllel. A tárgyalások jól haladnak, de az építőkön múlik, hogy ez a meccs összejöhet-e.
Ha nem tudják befejezni addigra, akkor kettős rangadóval adják át az arénát, a FIFA-naptárba más nemzetközi meccs nem fér be. Akkor november 25. az átadás időpontja, a labdarúgás napja, akkor nyertünk 6:3-ra a Wembley-ben.
Tarlós István főpolgármester először arról beszélt, hogy aki mérnöki szemmel nézi, annak is meg kell emelnie a kalapját az új Puskás előtt.
„Igen szép mérnöki teljesítmény a tető és a beton is. Megérintette a lelkem, hogy Puskás 92 évvel ezelőtt ezen a napon született, mert én még láttam ebben a stadionban játszani. Igaz nem innen, mert ez a VIP-vendégek helye lesz, hanem a másik oldalról. A futball szentélye volt az a hely. Emlékszem, Varga Zoli a 16-os sarkáról hatalmas gólt ollózott, a fiatal Albert három nagy lövésének egyike, amit a 16-oson kívülről eresztett meg, a kapufán csattant.
Az előző stadion megnyitóján a Nemzetközi Olimpiai Bizottság akkori elnökét, Avery Brundage-ot nem ültették be a díszpáholyba, úgy hírlik, ezért kapta meg a 60-as olimpiát Róma
– mondta Tarlós, aki szerint a Népstadion fogalom volt. „A stadionprogram vitatott, de ezen létesítmény indokoltsága aligha kérdőjelezhető meg. Bátran örüljünk neki. Az átadást pedig fogjuk fel kiindulópontnak, egy eredményesebb magyar labdarúgás kiindulópontjának” – zárta beszédét.

(Borítókép: Huszti István / Index)
"
1274,sport,"
A Juventus sérülések, illetve kulcsjátékosai pihentetése miatt erősen tartalékos kezdőcsapattal – többek közt Dybala, Ronaldo és Mandzukic nélkül –, utánpótláskorú játékosokkal feltöltött kerettel érkezett Szardíniára, ám az olasz bajnokság hétközi fordulójának kedd esti meccsén így is különösebb izgalmak nélkül győzött a címvédő. A Juventus játékosai legfeljebb egy-egy keményebb hazai megmozdulás, illetve a Cagliari szurkolóinak sportszerűtlen megnyilvánulásai miatt lehettek idegesebbek a mérkőzésen.

A Juventus első gólját Leonardo Bonucci szerezte Bernardeschi szögletéből az első félidő 22. percében, majd a második félidő végén a végig veszélyesen és hatalmas kedvvel játszó 19 éves Moise Kean is megszerezte jól megérdemelt gólját, beállítva a vendégek szemszögéből nézve 2-0-s végeredmény. Kean az elmúlt 4 bajnokiján a negyedik gólját lőtte.
Kean a 85. percben Bentancour pompás beadására érkezett tökéletes ütemben, megelőzve védőjét, Srnát és lőtt közelről a kapuba. A hazai drukkerek által folyamatosan kifütyült csatár ezt követően az ellenfél szurkolóinak címezte gólörömét, amire válaszul a lelátóról rasszistának tűnő reakciók érkeztek.
            
A felfokozott hangulat ellenére a maradék időben már nem változott az eredmény, így a Juventus újabb mérkőzéssel került közelebb az újabb bajnoki címéhez.
A nap korábbi mérkőzésén a Milan csalódást jelentő 1-1-es döntetlenre végzett az Udinese ellen.
Serie A, 30. forduló, keddi mérkőzések:"
1275,sport,"Két mérkőzést rendeztek kedden este az angol labdarúgó-bajnokságban.
A Manchester United a Wolverhampton Wanderers vendégeként szenvedett meglepő vereséget, míg a Watfordban nagy arányú vereségbe szaladó Fulham helyzete menthetetlenné vált, a csapat biztosan távozik az idén végén az első osztályból.
A José Mourinho kirúgása, és Solskjaer edzői kinevezése óta parádés formát mutató Manchester United Wolverhamptonban is remekül kezdett, és McTominay góljával a 13. percben megszerezte a vezetést. Csakhogy Diego Jota a 25. percben kiegyenlített, majd a második félidőben Ashley Young 5 perc alatt gyűjtött két sárga lapjával (52. perc, 57. perc) nehéz helyzetbe hozta csapatát.
A manchesteriek önsorsrontása 20 perc múlva teljesedett be, amikor Smalling a saját kapujába juttatta a labdát, ezzel beállítva a hazai csapat szemszögéből 2-1-es végeredményt.
A forduló előtt is cudar helyzetben lévő Fulham hívei nagyjából egy órán át reménykedhettek, hogy csapatuknak sikerül valahogy megszerezni a bennmaradás halvány esélyét életben tartó győzelmet. Watfordban ugyanis egészen a 63. percig 1-1-es döntetlenre állt a két csapat meccse, ekkor azonban 12 perc alatt három gólt szereztek a hazaiak, ezzel végérvényesen a másodosztályba taszítva a vendégeket, akiknek hátránya 5 fordulóval a bajnokság vége előtt 16 pontra nőtt a még bennmaradó helyen álló Burnleyvel szemben.
Premier League, 33. forduló:"
1276,sport,"A Debrecen kettős győzelemmel jutott a labdarúgó Magyar Kupa elődöntőjébe, miután a negyeddöntő kedd esti visszavágóján 2-1-re győzött a Mezőkövesd otthonában. A vezetést a hazai csapat szerezte meg Drazic góljával az első félidő utolsó percében, ezzel kiegyenlítve az első mérkőzésen szerzett hátrányát. A negyeddöntő első mérkőzésén ugyanis a DVSC hazai pályán 1-0-ra nyert, még március 12-én.
A második félidőben aztán bő negyedóra elteltével, a 61. perceb kiegyenlítettek a vendégek, így – az idegenben lőtt gól miatt – egyszerre nagyon távol került a továbbjutástól a Kövesd. Majd a 68. percben Eperjesi kiállítása végképp megpecsételte a hazai csapat sorsát, végül Csősz 87. percben lőtt góljával pedig a továbbjutás mellett a győzelmet is megszerezte a Debrecen.
Magyar Kupa, negyeddöntő, visszavágó:
gólszerzők: Drazic (45.), illetve Takács T. (61.), Csősz (87.) kiállítva: Eperjesi (68., Mezőkövesd)
Továbbjutott: a Debrecen, kettős győzelemmel, 3-1-es összesítéssel.
szerdán játsszák:
Az elődöntő sorsolását szerda este rendezik."
1277,sport,"A spanyol bajnokság második helyén álló Atlético Madrid házigazdaként 2-0-ra legyőzte a Gironát a spanyol labdarúgó-bajnokság harmincadik fordulójának keddi mérkőzésén.
A meccs első gólját az uruguayi hátvéd, Diego Godín szerezte a 76. percben, a végeredményt pedig a világbajnok francia csatár, Antoine Griezmann állította be egy szép emeléssel, miután teljesen egyedül vezethette a labdát a kapusra a 93. percben.
Az MTI híre szerint a két csapat eddig hatodszor találkozott egymással története során, és ez volt az első olyan összecsapás, amely nem döntetlennel ért véget.
La Liga, 30. forduló:

(MTI)
"
1278,sport,"Az észak-amerikai profi kosárlabdaliga (NBA) több millió dollárt fektet az általa indított afrikai bajnokságba. A 12 csapatos ligában 2020 januárjától kezdve hat ország, Nigéria, Angola, Marokkó, Egyiptom, Tunézia és Szenegál bajnoka, valamint az idén rendezendő selejtezőből továbbjutó hat együttes vesz majd részt.
A teljes egészében az NBA felügyeletével működő bajnokság lesz az első, amelyet a liga vezetősége Észak-Amerikán kívül indít.
Az NBA a Forbes magazin szerint tavaly nyolcmilliárd dolláros bevételt generált, és a felmérések szerint Afrikában különösen nagy érdeklődés kíséri. Afrikából jelenleg 13-an játszanak az NBA-ben, a legnagyobb sztár a kameruni center Joel Embiid, aki a Philadelphia 76ersben a mostani idényben mérkőzésenként átlagosan 27,5 pontot és 13,7 lepattanót szerez. Az NBA-nek 2010 óta van irodája Afrikában, 2017-ben Szenegálban pedig akadémiát is létesített."
1279,sport,"Az FTC-Telekom hokicsapata először nyerte meg a jégkorong Erste Ligát, miután kedden, a döntő ötödik mérkőzésén 5-2-re legyőzte a Csíkszeredát, ezzel 4-1-re megnyerte a párharcot. A Fradi hokisai 22 év után egyben a magyar bajnoki címet is elhódították a 2018/19-es idényben.
A négy győzelemig tartó döntőt az erdélyi együttes kezdte jobban, amikor egy hete 7-3-as sikerével elvette az alap- és középszakaszgyőztes zöld-fehérek pályaelőnyét, a Ferencváros másnap 7-2-es győzelemmel egyenlített.
Ezt követően szombaton hosszabbítás után 2-1-re, vasárnap pedig rendes játékidőben 3-2-re nyert az FTC – mindkétszer idegenben – így egy győzelemre került a végső sikertől.
A keddi mérkőzést a Csíkszereda kezdte aktívabban, az orosz Vitalij Sulakov emberelőnyös találatával pedig a vezetést is megszerezte. A hazai csapatot azonban nem zavarta meg, hogy hátrányba került, és gyorsan átvette a kezdeményezést. A Fradi mezőnyfölénye második harmadban érett góllá, sőt gólokká.
Előbb a finn Lauri Kärmeniemi egy kapu előtti kavarodást kihasználva egyenlített, majd 46 másodperccel később Farkas Lőrinc egy kipattanó korongra lecsapva a vezetést is megszerezte csapatának. Sőt, a szünet előtt még Tóth Adrián is bevette az elsőszámú csíkszeredai hálóőrt, a svéd Joakim Lundströmöt helyettesítő Onodi Ottó-Ákos kapuját egy végsőkig kijátszott fórból, a Ferencváros így kétgólos előnnyel várhatta az utolsó harmadot.

Amelyben előbb a csapatkapitány Nagy Gergő talált be Onodi lábai között, majd Tóth Gergő éles szögből egy villámgyors kontra végén már a hazaiak ötödik hazai gólját szerezte. A hajrában a vendégek a kazah Vadim Krasznoszlobodcev révén szépítettek, beállítva az 5-2-es végeredményt. 


 A fővárosi együttes, amely ősszel ligacsúcsot jelentő 19 meccses győzelmi sorozatot állított fel, 22 év után egyben a magyar bajnoki címet is elhódította a 2018/19-es idényben, míg a Magyar Kupában bronzérmes lett. 

Egész évben jók voltunk. Visszahoztuk a Ferencvárost a magyar hoki térképére 

- értékelt az M4 Sportnak Fodor Szabolcs, a Ferencváros vezetőedzője a találkozó után. A tavaly nyáron kinevezett, felnőtt csapatot először irányító tréner elárulta, eredetileg hároméves terv végén szerepelt célkitűzésként a bajnoki cím elhódítása, ám boldog, hogy ez korábban sikerült. 


A találkozót követően került sor a szezon legjobbjainak járó díjak átadására. A legjobb kapus Hetényi Zoltán (DEAC), a legjobb védő Varga Arnold (UTE), a legjobb csatár pedig Nagy Gergő (FTC-Telekom) lett. A finálé legértékesebb játékosának a ferencvárosi Pavuk Attilát választották, aki az öt mérkőzésen két góllal és hat gólpasszal segítette csapatát. 


 Az elmúlt évek két meghatározó együttese, a tavaly győztes MAC Újbuda és a 2015-ben, 2016-ban és 2017-ben bajnok DVTK Jegesmedvék gárdája a szlovák élvonalban (Tipsport Liga) szerepelt az idényben. Így 11 csapat vágott neki szeptemberben a szezonnak: az FTC-Telekom és a Sport Club Csíkszereda mellett a Corona Brasov, a Dunaújvárosi Acélbikák, az EV Vienna Capitals II, a Fehérvári Titánok, az UTE, illetve négy újonc, a Schiller-Vasas HC, a DEAC, a Gyergyói HK és a Hokiklub Budapest.
"
1280,sport,"Mindkét magyar csapat hétköznap játssza a negyeddöntő első meccsét a férfi kézilabda Bajnokok Ligája negyeddöntőjében, adta hírül az MTI.
Az európai szövetség honlapján kedden hozták nyilvánosságra a pontos programot. A veszprémiek április 24-én, szerdán lépnek pályára a német Flensburg-Handewitt otthonában, mert ellenfelüknek vasárnap mérkőzése lesz a Bundesligában.
A magyar bajnok szegediek másnap, csütörtökön játszanak a macedón Vardar Szkopje vendégeként, azért ezen a napon, mert a 2017-ben BL-győztes riválisuk az ortodox húsvét miatt nem akart hétvégén meccset rendezni.
A visszavágók viszont már hétvégén lesznek: a Veszprém május 4-én, szombaton, a Szeged pedig egy nappal később játszik saját otthonában ellenfelével. A négyes döntőre június 1-2-án kerül sor Kölnben.
A negyeddöntő programja, első mérkőzések:
április 24., szerda:
április 25., csütörtök:
április 27., szombat:
visszavágók:"
1281,sport,"
Kedden lemondott a Német Labdarúgó Szövetség (DFB) elnöke, Reinhard Grindel, akiről pár nappal korábban írta meg a Spiegel magazin, hogy korábban, még a DFB médiamenedzsmentjének felügyelőbizottsági elnökeként 78 ezer eurónyi (24,5 millió forint) jövedelmet nem vallott be 2016-ban és 2017-ben.

A Bild tovább csavart a botrányt, amikor megírta, hogy Grindel elfogadott egy luxus karórát Grigorij Szurkisz volt ukrán szövetségi elnöktől. Grindel az ajándék átvételét később beismerte, elmondva, hogy nagyjából egy hatezer eurós (1,9 millió forint) óráról volt szó.
A német szövetség, ami a botrány kirobbanása után nem állt ki vezetője mellett, kedden átmenetileg Rainer Koch alelnök és Reinhard Rauball ligaelnök kezébe adta a DFB irányítását. Grindel pótlásáról később döntenek majd.
A 2016 áprilisában hivatalba lépett Grindel volt a 12. - egyben legrövidebb ideig irányító - elnök az 1900-ban alapított DFB élén.
(Index/MTI)"
1282,sport,"Szoboszlai Dominikot választották március legjobb játékosává a Red Bull Salzburgnál.
Az osztrák futballklub weboldalának keddi cikke azt írja, körülbelül harmincezer szurkoló szavazott, a 18 éves magyar középpályás nagy fölénnyel, 68 százalékkal nyert.
Szoboszlai a múlt hónapban mutatkozott be a nemzetközi kupákban, az Európa Liga nyolcaddöntőjének visszavágóján gólpasszt adott a Napoli ellen 3-1-re megnyert visszavágón - igaz, csapata kiesett -, majd gólt szerzett az Innsbruck elleni bajnokin. 
Utána a magyar válogatottban is bemutatkozott, az Európa-bajnoki selejtezők első meccsén, Szlovákiában csereként állt be, majd a világbajnoki döntős horvátok ellen 2-1-re megnyert hazai mérkőzésen már a kezdőcsapatba került. (Index/MTI)"
1283,sport,"A 2001-es szezon meglehetősen unalmas volt: Michael Schumacher 17 futamból kilencet megnyert, ötször második helyen végzett, végül pedig majdnem kétszer annyi ponttal lett világbajnok (123), mint a második David Coultard (65). Amilyen jól ment a németnek, olyan rosszul alakultak a dolgok nagy riválisa, Mika Häkkinen számára.
A finn az első négy futamból egyszer sem állt fel a dobogóra, kétszer pedig ki is esett. Schumacher ekkor már 18 ponttal vezetett, de a Spanyol Nagydíjon úgy tűnt, fordulhat a kocka. Häkkinen a második pozíciót szerezte meg az időmérőn a német mögött, de a futam az övé volt: az utolsó körökben már 37 másodperccel vezette a versenyt. Schumachernek esélye sem volt, de
az utolsó körben megadta magát a finn autója.
A versenyt Schumacher nyerte, a mclarenesnek a pontszerzés sem jött össze. Häkkinen ugyan nyert még két futamot később az évben, de még négyszer ki is esett, a csalódást keltő szezon végén vissza is vonult.
Häkkinen helyét Kimi Räikkönen vette át a McLarennél 2002-ben, de sokkal több szerencséje az új finnek sem volt. Hiába volt a McLaren az egyik leggyorsabb autó 2003-ban és 2005-ben, a megbízhatósággal nagyon komoly gondok voltak, melyek a 2005-ös Európa Nagydíjon csúcsosodtak ki.
Räikkönen másodikként kvalifikálta magát az időmérőn, de a futamon ő volt a leggyorsabb. Bár közel sem vezetett annyira a második Alonso előtt, mint Häkkinen Spanyolországban, de a 1,5 másodperces előnye így is megnyugtató volt az utolsó körre.
A jobb első kerék olyan rossz állapotba került, hogy egyre erősebben kezdett vibrálni, majd az utolsó kör első kanyarjában a felfüggesztés egyszerűen eltört. A finn vezető pozícióból nullázott, a világbajnoki első Alonso nyerte a futamot. 
A McLarenest egyedül az vigasztalhatta, hogy nem az így elveszített 12 ponton múlt a világbajnoki címe, Alonso végül 21 ponttal előzte.
A 2007-es, drámai Räikkönen-vb-győzelem után a 2008-as szezonban is úgy tűnt, hogy a Ferrari mindent visz. Az első öt futamból négyet az olaszok nyertek meg, Massa és Räikkönen is 2-2-t. A címvédő teljesítménye ezután látványosan visszaesett, Massa viszont jól ment, de ami rossz megtörténhetett vele, az meg is történt.
Már a szezon sem kezdődött jól számára, az első két futamot nem tudta befejezni, de a következő nyolc futamból hármat megnyert, másik hármon pedig dobogós lett. A Magyar Nagydíj előtt 54 pontja volt, csak négypontos volt a hátránya a vezető Hamilton mögött.
Az időmérőt Hamilton nyerte, de a futam Massának sikerült jobban, a verseny nagy részében vezetett. Két körrel a vége előtt 15 másodperccel ment Heikki Kovalainen előtt, majd az utolsó kör kezdetén, a célegyenesben
elfüstölt alatta a ferrari-motor.
A győzelem elől Kovalainen elmenekülni se tudott volna, a Forma–1 történetének 100. futamgyőztese lett, míg Hamilton csak az 5. helyen ért célba. 
Massa kálváriája itt még nem ért véget. A következő két futamot megnyerte, majd Olaszországban is Hamilton előtt végzett, mindössze egy pont volt a hátránya a brittel szemben. A Szingapúri Nagydíjon ráadásul ő indulhatott a pole-ból, és ő is vezette a futamot, és mivel városi pályáról van szó, Ázsia Monacójáról, ahol előzni bonyolult, a győzelmet igen közel érezhette magához. Amikor aztán Nelson Piquet – mint egy évvel később kiderült – szándékosan a falnak csapta az autóját, és bejött a biztonsági kocsi, tökéletes alkalma adódott, hogy minimális időveszteséggel meg is tartsa az első helyet, a Ferrari kihívta a bokszba tankolni. 
Massa kiállása fatálisan alakult: a brazilt túl korán engedték el, az üzemanyagtöltő cső bent ragadt, a Ferrari vitte magával. Kénytelen volt megállni vele még a depóban, de ez már a kiesését is jelentette. Massa a szezon végén egy ponttal Hamilton mögött végzett a pontversenyben, az utolsó futam utolsó kanyarjában előzött egyet az angol, ezzel lett világbajnok.
Mark Webber 2013-as esete kicsit kilóg a sorból, mert bár önhibáján kívül nem nyerte meg a futamot, de nem az autó, hanem a csapattársa babrált ki vele. Ez volt a 
a híres multi 21.
A 2013-as szezon összességében rettentően egyhangú volt: Vettel 13 futamot nyert meg a 19-ből, még háromszor volt dobogós, a legrosszabb eredménye pedig két negyedik hely lett (egyszer kiesett). Az első győzelme ugyanakkor emlékezetesre sikerült.
Ellenfelek sehol, cél a közelben, de jön valami: Leclerc vasárnap első futamgyőzelmét bukta így. Volt, aki az utolsó körben veszített nagydíjat, vagy vb-címet vett el tőle váratlan hiba a Forma-1-ben. 20 év drámái nyerő helyzetben.
A malajziai futamon a Red Bull dominált, de nem Vettel, hanem a csapattársa, Mark Webber vezette a versenyt. A csapat nem akart kockáztatni, mindkét pilótának szólt, hogy tartsák a pozíciójukat. Webber eleget tett a kérésnek, a tempóból is visszavett, Vettel viszont szembement a csapat utasításával, és mindenkit – különösen Webbert – meglepve előzött, átvette a vezetést.
Christian Horner, a Red Bull csapatfőnöke nemrég elmondta, hogy Vettel vélhetően így akart bosszút állni a 2012-es szezonzáróért, amikor Webber a csapat kérése ellenére olyan agresszíven védekezett a német ellen, hogy Vettel emiatt kis híján elveszítette a világbajnoki címét. 
A 2014-es szezon már a Mercedesről szólt, az első hat futamból csak azért nem lett hat kettős győzelem, mert Hamilton kiesett Ausztráliában. Kanadában sem volt ellenfele a német csapatnak, izgalmat csak a Hamilton–Rosberg-csata okozott az élen, amit kivételesen hamar rövidre zárt a technika.
Féltávnál Hamilton–Rosberg volt a sorrend a mezőny elején, amikor meghibásodott mindkét Mercedes kinetikus energia-visszanyerő rendszere, emiatt 2-4 másodperccel lassabbak lettek körönként az üldözőiknél. A hiba végül Hamilton versenyébe került, Rosberget pedig két körrel a leintés előtt előzte meg Daniel Ricciardo, megszerezve karrierje első F1-es győzelmét.
A 2016-os szezon is a Mercedesé volt, a többi csapatnak csak a lepattanó maradt. Monacóban viszont eltűnt a Mercedes fölénye – Daniel Ricciardo előbb megszerezte a pole-t, majd a versenyt is magabiztosan vezette, egészen a 32. körig.
ekkor a red bull összehozta a történelem legkínosabb bakiját: a szerelők elfelejtették kihozni a gumikat a kerékcseréhez.
Az ausztrál túl sokat vesztegelt a boxban, míg a kerekekre várt, Hamilton megelőzte, később pedig már nem volt esélye visszavenni a pozícióját, így egy simának tűnő győzelem helyett csak a második helyen végzett. Az állandó mosoly leolvadt az ausztrál arcáról az eredményhirdetésnél.
Amit a Red Bull odaadott Hamiltonnak Monacóban, Malajziában elvette az angoltól a technika. Ekkor már Rosberg vezette a világbajnokságot, a brit címvédőnek mindenképp kellett a győzelem, hogy saját kezében maradjon az újabb vb-címe. A kvalifikáció jól is sikerült, az első rajtkockából indulhatott, a rajtnál sem volt problémája, miközben Vettel eltalálta Rosberget.
Magabiztos, sima győzelemnek tűnt, de 15 körrel a futam vége előtt egyszerűen megállt Hamilton alatt az autó, elment a motor. 25 pontot veszített, Rosberg harmadiknak befutott, és hiába húzta be Hamilton az összes hátra lévő futamot, Rosberg öt ponttal világbajnok lett.
A 2018-as szezon nem kezdődött jól a Mercedesnek, az első két futamot Vettel nyerte, Kínában pedig a Red Bull volt a leggyorsabb. Az Azeri Nagydíj sem indult jól, Vettel simán szerezte meg a pole-t, és a versenyen is dominált, de miután Verstappen és Ricciardo kiütötte egymást, a biztonsági kocsi Bottast hozta előnybe, aki a vezetést is átvette.
A finn szerencséje viszont nem tartott sokáig, az újraindulás után kevéssel defektet kapott. A safety car alatt Romain Grosjean is összetörte magát, és mint kiderült, a törmelék okozta az élen autózó Bottas durrdefektjét, mindössze két körre a céltól. A Mercedes pilótája be sem ért, a győzelem pedig a csapattársa, Lewis Hamilton ölébe hullott. 
A 2018-as szezon Brazil Nagydíja már tét nélküli volt, de ez nem zavarta a Red Bullt és Max Verstappent. Parádés versenyzéssel Verstappen kezében volt a győzelem, ám egy banális baleset miatt végül Hamilton örülhetett.
a lekörözött esteban ocon ütközött a hollanddal, aki így csak a második helyen ért célba.
Az eset nagyon távoli előzménye, hogy 2001-ben pont Max apja, Jos Verstappen volt az, aki lekörözött versenyzőként kiütötte az élen haladót Juan Pablo Montoyát Brazíliában. A kolumbiai ki is esett, ahhoz képest a Red Bull pilótája még jól is jött ki az esetből.
Borítókép: A győztes Lewis Hamilton (b) és a harmadik helyezett Charles Leclerc a Forma – 1-es autós gyorsasági világbajnokság Bahreini Nagydíján a szahíri pályán 2019. március 31-én. Fotó: Gertty Images Hungary "
1284,sport,"Eredetileg a Margitszigeti Atlétikai Centrumban rendezték volna szeptember 2-9. között az öttusa-világbajnokságot, Tarlós István főpolgármester viszont azt mondta az InfoRádió Aréna című műsorában kedden, hogy mégsem engedheti meg, hogy a Margitszigeten tartsák az eseményt.
Az ok egyszerű:
nem tudja támogatni, hogy a volt Úttörő Stadion közepén egy külön medencét építsenek fel, miközben nagyon közel van a Hajós Alfréd Sportuszoda.
Az új helyszín valószínűleg a Kerepesi úti Nemzeti Lovarda lehet majd, miután a margitszigeti rendezés kapcsán egyik fél sem enged. Eredetileg a Kincsem Parkba tervezték a szervezők az eseményt, aztán került képbe a Margitsziget. A végeges helyszín pénteken derülhet ki.
Tarlós a műsorban beszélt a fővárosi futóversenyek és a Red Bull Air Race helyzetéről is, elárulva, hogy három-négy kiemelt futóversenynél több nem lesz Budapesten éves szinten, és ezt a helyi lakók is támogatják, illetve hogy amíg ő a főpolgármester, addig nem lesz Red Bull Air Race Budapesten. A versenyt végül Zamárdiban rendezik meg 2019-ben."
1285,sport,"A francia bajnokság 30. fordulójában fogadta hétfő este a St. Etienne a Nimes-et. A vendégek váratlanul már a második percben vezettek Bobichon szép fejesével, de a gólpassz is tökéletes volt, azért Denis Buanagát illeti dicséret.
Nagyon jó kis meccs volt, a St. Etienne ment az egyenlítésért, a Nimes igyekezett kontrázni, a 24. percben Remy Cabella talált be: pazarul bökött alá a labdának, a kapus tehetetlen volt, 1-1.
A győzelmet már nehezebb volt megszerezniük a haziaknak, de a 79. percben nagy nehezen összejött. Nem ők izzadtak nagyok, Beric pazarul elegáns mozdulattal húzta kapásból a kapuba a labdát, a nehéz az volt, hogy érvényesíttessék a találatot.
A partjelző ugyanis nagyon határozottan behúzta a lest, és a Nimes-kapus már készült a kirúgáshoz, amikor a bíró jelezte: gól volt, középkezdés jön. Nem volt les, a videóbíró felülbírálta a pályán dolgozó kollégáit, szerencsére.
Ráadásul győztes gólt adott meg, a St. Etienne 2-1-re nyert, ezzel feljött a 4. helyre a bajnokságban, ami már Európa Liga-indulást ér. A BL-t jelentő 3. hely távolabb van, a Lyontól 7 ponttal vannak lemaradva. A Nimes 12., biztos bentmaradó.

statisztika
"
1286,sport,"A dán TTH Holstebro ellen játszhat az EHF-kupa negyeddöntőjében a Grundfos Tatabánya, derült ki a csonka negyeddöntő keddi, bécsi sorsolásán. A negyeddöntőben ugyanis nyolc helyett csak hat csapat szerepel, miután a négyes döntőt rendező német THW Kiel automatikusan bejutott a legjobb négybe, míg a legrosszabb csoportmásodik, a dán GOG Håndbold nem került be a mezőnybe.
A Tatabánya négy győzelemmel, egy döntetlennel és egy vereséggel a B csoport első helyén végzett, így kedvező helyzetből várhatta kedden a bécsi sorsolást, mert biztos volt, hogy csoportmásodikat kap ellenfélnek, írja az MTI.
A Holstebro 2018-ban megnyerte a dán kupát, a bajnokságban ötödik lett, idén pedig a negyedik helyen állnak a tabellán. Az EHF-kupa C csoportjában a portugál FC Porto mögött, illetve a román Constanta és a spanyol Liberbank Cuenca előtt zártak.
A negyeddöntő első mérkőzését április 20-án, délután 17.45-től, idegenben játssza a Tatabánya, a visszavágón Győrben fogadják a dán csapatot április 27-én 16 órától.

A három negyeddöntő párosítása
"
1287,sport,"Kapás Boglárka és Szilágyi Liliána is megverte 200 pillangón Hosszú Katinkát a március utolsó hetében, Debrecenben rendezett országos bajnokságon, az eredmény pedig meglepte a számban háromszoros vb-bronzérmes és kétszeres Európa-bajnok Hosszút is.
Mérges voltam magamra – az a legrosszabb, hogy nincs mód a javításra, nem tudom megmutatni, hogy tényleg jó vagyok pillangón. Lehetek én gyorsabb bárkinél később a versenyeken, abból világbajnoki érem már nem lesz
– mondta a múlt szerdai döntő kapcsán a Nemzeti Sportnak az úszó, aki azért gyorsan túltette magát a 200 pillangó okozta sokkon, és végül négy arannyal (200 gyors, 100 pillangó, 200 és 400 vegyes), egy ezüsttel (200 hát) és két bronzzal (400 gyors és 200 pillangó) zárta az országos bajnokságot.
Ezután hétfőn már Helsinkiben szerepelt, négy számot vállalt a Nordic Swim Tour első állomásán, ebből hármat (800 gyors, 200 hát, 200 vegyes) meg is nyert, 200 gyorson pedig harmadik lett.
Ezzel visszatért az általa preferált robotmentalitáshoz, vagyis ahhoz, hogy az uszodában, ha csak lehet, hibátlan teljesítményt hoz. Erről szintén az ob kapcsán beszélt a sportújságnak, elárulva, hogy
a hétköznapokban nekem is vannak nehézségeim, egyéb teendőim, ott nem vagyok robot, de az uszodában, amikor hozni kell az eredményeket, továbbra is robot akarok lenni! Legalábbis törekszem rá, hogy az legyek: utálom, amikor egy elszalasztott lehetőség után bosszankodni kell, pláne, amikor apróságokon múlik a siker. Mert ez a kétszáz pillangó azon múlt, hogy nem figyeltem arra, hogy túl sokat vállalok, hogy nem pihenek eleget.
Hozzátette, hogy ettől is csak tapasztaltabb versenyző lett, mert örökre megjegyezte, hogy nem szabad elbíznia magát, a rajtkövön ugyanis semmit sem számít, hogy olimpiai, világ- és Európa-bajnok vagy éppen világcsúcstartó."
1288,sport,"Nem cáfolta a Budapest Honvéd eladása körüli sajtóhíreket George F. Hemingway, a csapat tulajdonosa, ugyanakkor konkrétumokat sem árult el az ügy kapcsán kedd reggel a DIGI Sport Reggeli Start műsorának vendégeként. Hemingway annyit mondott csak, hogy
ha eladom a Honvédot, közleményben jelentjük be.
Hétfőn arról írt a Nemzeti Sport, hogy akár már a jövő héten lezárulhat másfél éves előkészítés után a Honvéd eladása, a vevő pedig a Szentes élvonalbeli, férfi vízilabdacsapatát is támogató metALCOM Zrt.-hez közeli cégcsoport lehet – ezek a cégek a fideszes Bozó Zoltánhoz köthetők, tehát a Honvéd is NER-közeli tulajdonba juthat.
Hemingway feltételes módban arról is beszélt, mi várható, ha tényleg megválna a Honvédtól. Ebben az esetben szinte biztos, hogy kiszállna a magyar futballból, mert mint mondta, nem hiszi, hogy más klub tulajdonosa lenne a jövőben Magyarországon, ugyanis a Honvédot szereti. „Ha eladom a klubot, nézőként nem leszek kint a meccseken, mert az új vezetőt frusztrálná a jelenlétem, és a szurkolók is összehasonlításokba kezdenének” – tette hozzá.
Ez persze nem jelenti azt, hogy végleg szakítana a labdarúgással, az amerikai piac, mondjuk Los Angeles ugyanis érdekelné, mert „ott üzleti alapon működik a futball.”
Hemingway nem rég az Indexnek adott interjújában úgy fogalmazott, hogy ő nem árul semmit, de ha valamiért, ami a tulajdonában van, olyan ajánlat érkezik, amit el kell fogadnia, akkor megteszi, és ez alól a Honvéd sem kivétel, de 10 millió euró lenne olyan ajánlat, amin elgondolkodna."
1289,sport,"Bahreinben maradt a Forma-1 mezőnye, ahol kedden és szerdán kétnapos teszten vesznek részt a pilóták. Köztük van a hétszeres világbajnok Michael Schumacher fia, Mick is, aki kedden a Ferrarinál, szerdán pedig az Alfa Romeónál vezet, de visszatért az F1-be a teszt idejére Fernando Alonso is, aki kedden, illetve szerda délután is a Pirelli gumitesztjén próbálja ki a McLarent.
A legnagyobb érdeklődés természetesen Schumacher ferraris bemutatkozását kísérte, az F2-ben induló fiatal német pilóta – aki tavaly megnyerte a Forma-3 Európa-bajnokságot – tucatnyi fotós közé kellett, hogy kijöjjön minden egyes kerékcsére és beállításváltoztatásra.
Mick Schumacher először ült friss F1-autóban,
de két éve már tartott egy rövid bemutatót Spában apja 1994-es Benettonjával.
Schumacher és Alonso mellett kedden autóba szállt Lewis Hamilton, Max Verstappen és Daniel Ricciardo is, a McLaren és a Toro Rosso ráadásul két autóval körözött, hiszen mindketten kölcsönadtak egyet a Pirelli gumitesztjéhez.
A kedd délelőtti szakasza komolyabb esemény nélkül zajlott le, a legizgalmasabb pillanatok akkor voltak, amikor váratlanul kétszer is egy elég nagy zápor ért a szahíri pálya fölé. Az első viszonylag gyorsan továbbállt, a második miatt viszont órákra szüneteltetni kellett a tesztet.
Looks like we won’t be running for a while then. That rain’s back again. 😕#HaasF1 #F1Testing pic.twitter.com/0mGYgG5tkJ
A leállás előtt a Haas-pilóta Romain Grosjean volt a leggyorsabb 1:30,982-es köridejével, mögötte a Toro Rossó-s Alex Albon, majd a Red Bull versenyzője, Max Verstappen jött még 1:32 alatti körrel. Mick Schumacher a 8. leggyorsabb időt autózta, a Pirellinek tesztelő Fernando Alonso pedig a 10. volt a 12 fős mezőnyben.
Délután magyar idő szerint úgy négyre száradt fel a pálya, ekkortájt mentek ki újra a kocsik. A Mercedes Hamiltonnal, a Ferrari a kis Schumacherrel, a Renault Ricciardóval, a McLaren Lando Norrisszal vágot neki újra, a Red Bull Max Verstappennel folytatta.
A holland és Schumacher váltak főszereplővé, előbbi 1,6 másodperccel megjavította Grosjean addigi legjobbját, míg a német a nyolcadikról a második helyre jött fel: mintegy 6 tizedmásodperccel maradt el Verstappentől, aki 1:29.379-cel zárt.
Schumachertől az 1:29.976 kiváló idő, pláne, hogy most vezetett életében először korszerű F1-gépet. 56 kört tett meg összesen, 33-mat még délelőtt, a többit az eső után, az utolsó órában."
1290,sport,"Hiába tért vissza Zinedine Zidane a csapathoz, hogy a Real Madrid középhátvédje, Raphael Varane távozni akar Madridból a bajnokság végén, és ez annyira biztosnak tűnő ígéret, hogy a csapatnál már el is kezdték keresni a világbajnok játékos utódját. Varane egyébként nem csak Madridot, de az egész La Ligát el akarja hagyni spanyol sajtóhírek szerint. Az utódlásában viszont nincs egyetértés, Zinedine Zidane edző, és Florentino Pérez elnök is másban gondolkodik a helyére.
Zidane a Napoli szenegáli hátvédjét, Kalidou Koulibalyt részesíti előnyben, akit egyébként már a visszatérése előtt is régóta figyelt a madridi klub. De hiába őt vinné Zidane, lehet, hogy Pérez a saját elképzelését erőltetné.
Az elnök ugyanis az Atlético Madrid védőjét, José María Giménezt nézte ki Varane pótlására, sőt, tavaly decemberben állítólag már beszélgetett is az uruguayi védővel a lehetséges váltásról, amikor Giménez a Bernabéuban járt a Libertadores-kupa döntőjén.
Bárhogy is döntenek, az biztos, hogy egyik játékos megszerzése sem lesz könnyű. Az Atlético védője 2018 közepén öt évre hosszabbított a másik madridi klubnál, a kivásárlási árát pedig 120 millió euróban szabták meg, és nem valószínű, hogy sokkal olcsóbban megválna tőle az Atlético, hiszen nemrég a csapat egyik másik védője, Lucas Hernández hagyta ott őket a Bayern Münchenért, és Diego Godín távozásáról is egyre több pletykát hallani.
Giménezéshez hasonló a helyzet Koulibalyval is. A szenegáli is nemrég hosszabbított 2023-ig, az ő kivásárlási ára pedig még Giménezénél is több, 150 millió euró, plusz a Napoli edzője, Carlo Ancelotti már korábban kijelentette, foggal-körömmel fog ragaszkodni a védőjéhez."
1291,sport,"Hiába kezdett jól Babos Tímea a szerb Ivana Jorović ellen a monterreyi tenisztorna első fordulójában, végül szettelőnyről esett ki a keménypályás versenyen.
Pedig kifejezetten jól indult Babos számára a meccs, azonnal brékkel indítva 6:2-re nyerte az első szettet, és a másodikban is sorra jöttek a brékek – a szerb első három adogatásából kettőt megnyert –, de közben saját adogatójátéka is akadozott, és végül 6:4-re bukta a második szettet. Innen még sikerült kicsit javítania, miután a harmadik játszmát is brékkel indította, de végül ezt a szettet, és így a mérkőzést is saját gyenge adogatásai miatt bukta.
Korábban Arn Gréta a selejtező harmadik fordulójában ugyan veszített, de szerencsés vesztesként mégis feljutott a főtáblára, és első ellenfele magyar idő szerint 19.30 óra körül a spanyol Lara Arruabarrena lesz.

Monterrey, 1. forduló
"
1292,sport,"Hosszabb pihenőt tervez az NBA-szezon végét sérülés, illetve rehabilitáció miatt kihagyó LeBron James, aki nem sokkal azután, hogy közölte, nem játszik a Los Angeles Lakers maradék meccsein, az őszi, kínai kosárlabda-világbajnokságra készülő amerikai válogatottban is lemondta a szereplést – igaz, egyelőre csak a mostani torna kapcsán, mert lehet, hogy a 2020-as tokiói olimpián újra csatlakozna a válogatotthoz.
A 34 éves játékos az edzőtáborozás helyett inkább a 2021-re tervezett Space Jam 2 forgatásával foglalkozik majd a nyáron, aminek főszereplője és producere is lesz majd.
„Nagyon kedvelem Gregg Popovich szövetségi kapitányt, de ez nem a megfelelő nyár a számomra” – mondta hétfőn a Los Angeles Lakers szupersztárja a világbajnokság lemondása kapcsán, hozzátéve, hogy az olimpiai szerepléstől még nem zárkózik el, az majd attól függ, hogyan érzi magát a 2020-as torna előtt. Mivel a következő kosárlabda-vb 2023-ban lesz, amikor LeBron James már 38 éves lesz, jó eséllyel akkor már nem kerül be a csapatba, így szinte biztos, hogy nem lesz belőle világbajnok.
Az amerikai válogatott ötször nyert eddig a világbajnokságon, a legutóbbi kettőn, 2010-ben és 2014-ben, de egyik csapatban sem volt benne, leginkább az olimpiára fókuszált a válogatottal, amivel 2004-ben bronzérmet, 2008-ban és 2012-ben pedig olimpiai aranyat nyert. Emellett van egy vb-bronza is 2006-ból.
(Index/MTI)"
1293,sport,"Csapatsorrendet akart alkalmazni a vasárnapi, bahreini F1-futamon a Ferrari, írja a RaceFans.net internetes oldal.
Az oldal felidézi, hogy az 5. körben, Sebastian Vettel vezetésénél a rá erősen közelítő Charles Leclerc a rádión beszólt a csapatuknak, hogy „gyorsabb vagyok, srácok”, amint azt bevágták a tévéközvetítésbe is.
A választ viszont nem hallottuk:
""maradj ott két körre"".
Charles Leclerc Ignoring (defying) the team orders at Bahrain GPLeclerck- “I’m quicker, guys!” Race Engineer- ""Copy... Stay there for 2 laps""But... pic.twitter.com/TjWE3JpZS4
A 6. körben aztán, a célegyenes végén Leclerc megelőzte Vettelt, és átvette a vezetést.
Csak tudattam velük (hogy mi a helyzet), aztán azt hiszem, azt felelték nekem, »oké, két körön át maradj így«, de a következő egyenesben lehetőségem adódott, szóval megpróbáltam, és sikeresen leelőztem
- idézi az újság Leclerc-t.
Miután a monacói elment, el is húzott, mintegy 10 másodperccel vezetett, amikor 10 körrel a vége előtt Ferrarijának motorja elgyengült, így mindkét Mercedes megelőzte, és csak harmadik lett. Lewis Hamilton nyert Valtteri Bottas előtt, Vettel pördülés miatt csak ötödiknek futott be.
Leclerc később bővebben is beszélt a Ferraritól kapott tanácsokról.
Mindig necces, ha a csapattársaddal harcolsz, mert nagy a rizikó. Mint minden csapatnál figyelmeztetnek a verseny előtt, hogy másokkal szemben lehet próbálkozni, de a csapattársaddal, arra kérünk, legyél óvatos. Ami teljesen normális (kérés). De ott volt előttem a lehetőség, és nem haboztam, megpróbáltam. Örültem, hogy elsőre összejött, különösen a rossz rajtom után. Örülök, hogy így alakult."
1294,sport,"Vettel beletörődött a Merci-fölénybe, Leclerc-nek szava se lehet, a menedzsment csak hibázik. Mintha a Bukótér-stábot jobban érdekelné, mi történik a F1-csapattal, mint az olasz fejeseket. Podcast.
Még a Honda is befűtött az olaszoknak. A Mercinél Bottas nem csak nyert, de a száját is kinyitotta. Bukótér, az Index F1-podcastja.
Négy nap Forma-1-teszt után fel lehet állítani az autók erősorrendjét. Megtettük, sőt már félelmeink is vannak a szezonra. Indul a Bukótér, az Index F1-podcastjának új évada."
1295,sport,"Még január végén jött a hír, hogy az átigazolási piac zárása előtt a Juventus a Haladás 16 éves kapusát, Senkó Zsombort nézte ki magának egy válogatott meccsen, és le is igazolta.
A szerződéskötésre azonban április elsejéig kellett várni - különböző engedélyek miatt húzódott a procedúra -, a játékost képviselő ügynökség most tudatta: aláírták a 2021-ig tartó megállapodást.
A 195 centis Senkó már a Juventus mezében látható az őt képviselő menedzseriroda Facebook-oldalán.
A kapus Zalaegerszegről indult, onnan került Szombathelyre, az idei szezonban 14 meccsen lépett pályára az MLSZ adatbankja szerint."
1296,sport,"
Az Arsenal nagyon simán, 2-0-ra győzte le a Newcastle-t a Premier League 32. fordulójának záró meccsén. Nehezen indult, de aztán nagyon könnyű lett, a Newcastle egy cseppet sem nehezítette meg a londoniak dolgát. Folytatódik a harc a Bajnokok Ligáját érő helyekért.


Nem kezdett meggyőzően az Arsenal, de aztán fokozatosan belelendült. Elsősorban a távozó játékosa, Aaron Ramsey kiváló játékának köszönhetően. A nyáron a Juventushoz távozó középpályás egy érvénytelen, majd egy érvényes gólt rúgott az első félidőben.


 

A 13. percben jött az érvénytelen, egy visszafejelt labdát bombázott be közelről Ramsey, de azért tudta ennyire tisztán, mert az Newcastle-védőt lerántottak az eset előtt.
A 30. percben már teljesen szabályos gól jött. Iwobi tört be a 16-oson belülre, de elpattant tőle a labda, éppen Ramsey elé, aki a kapufa segítségével megszerezte a vezetést.
A félidő végén még volt egy szenzációs Ritchie mentés. A vendégek védője a gólvonalon állva fejelte ki a labdát, amely már túljutott a kapuson, Dubravkán.
A második félidőt gyakorlatilag végig az Arsenal irányította, voltak helyzetek, de igazi nagy csak egy. Az be is lőtték. A 83. percben Lacazette felpörgette a labdát, Aubameyang tovább fejelte, Lacazette pedig szépen emelte át a kimozduló Dubravkán, akinek esélye sem volt védeni.

Arsenal-Newcastle
"
1297,sport,"Mesés rajtpénzt kapott a 2009-es ausztrál körversenyen való részvételéért a doppingolással lebukott korábbi országúti kerékpáros, Lance Armstrong.
Dél-Ausztrália szövetségi állam kormányának gazdasági minisztere hétfőn közölte, hogy másfél millió ausztrál dollárt - azaz 300 millió forintot - fizettek a korszak amerikai sztárjának azért, hogy pályafutása során először elinduljon a Tour Down Underen.
""Korábban is szerettük volna nyilvánosságra hozni a megállapodást, de tízéves titoktartási kötelezettség akadályozott bennünket"" - jelentette ki Rob Lucas hozzátéve, Armstrong a rajtpénzen felül a szervezők költségén repült első osztályon, illetve szállt meg luxushotelekben.
A szerződés nem tartalmazott doppingolásra vonatkozó cikkelyt, így a pénz nem követelhető vissza. A most 47 éves ex-bringás 2010-ben és 2011-ben is versenyzett Ausztráliában, de azokat a kontraktusokat egyelőre nem lehet közzé tenni.
Mike Turtur versenyigazgató ugyanakkor megvédte a csillagászati gázsit, mondván, Armstrong részvétele óta folyamatosan emelkedik az Adelaide környékén zajló viadal bevétele, és az amerikai kerekesnek köszönhetően figyelt fel rá a világ.
Armstrongot az Egyesült Államok Doppingellenes Ügynöksége 2012-ben megfosztotta mind a hét Tour de France-elsőségétől, és örökre eltiltotta a sportágtól, miután kiderült: a sporttörténelem egyik legkifinomultabb doppingcsalását követte el.
A sportoló sokáig tagadta, hogy bűnös lenne, 2013 januárjában azonban beismerte, hogy tiltott szerek segítségével érte el sikereit. (MTI)"
1298,sport,"
Az Everton vizsgálja, hogy mi is történhetett vasárnap késő este Sunderlandben, ahol a csapat válogatott kapusát, Jordan Pickfordot vették fel a kamerák, ahogy egy pub előtt verekedik.

A felvételen a fehér pólós férfi Pickford, aki a hírek szerint egy másik társasággal keveredett tettlegességig fajuló szóváltásba. Végül a két társaság higgadtabb tagjai választották szét a verekedőket.
Pickford there Hahahha pic.twitter.com/WmP5uC3Xx6
A Sunderland elővárosának számító Washingtonban született Pickford vasárnap megtekintette nevelőegyesülete, a Sunderland kupadöntőjét. Az EFL Trophyért a Portsmouthszal játszottak, végül büntetőkkel alulmaradtak. A meccs után tért vissza Sunderlandbe, ahol aztán a verekedés történt.
Pickford 2011 és 2017 között a Sunderland játékosa volt, igaz, közben hatszor is kölcsönadták. 2017-ben igazolt az Evertonba, és lett válogatott Gareth Southgate alatt. A vb-selejtezőkre hívták be először, aztán a kezdőben ragadt, és a világbajnokságon az angol válogatott egyik legjobbja volt."
1299,sport,"Ole Gunnar Solskjaer szerint a világbajnok Paul Pogba jól érzi magát a Manchester United labdarúgócsapatánál.
A vezetőedzői tisztségében csütörtökön véglegesített norvég szakember annak kapcsán nyilatkozta ezt hétfőn, hogy Pogba honfitársa, a Real Madridot irányító Zinedine Zidane szívesen szerződtetné a 26 éves középpályást.
Pogba maga korábban úgy fogalmazott: az az álma, hogy az elmúlt három idényben Bajnokok Ligája-győztes spanyol klubhoz szerződjön. A szakember szerint viszont a klasszis játékos nem magára gondolt, hanem arra: bármely játékos szívesen játszana a Real Madridban.
""Paul egy nagyon barátságos és udvarias ember, aki egy általános kérdésre felelt"" - fogalmazott az edző, aki hozzátette, Zidane legendás alakja a francia labdarúgásnak, fantasztikus játékos volt és nagyszerű edző, ő maga is játszott ellene.Pogba a Juventusban töltött négy esztendő után 2016-ban szerződött vissza angol nevelőegyesületéhez, ahol a Solskjaer szerint jól érzi magát.
""Boldog itt és remekül játszik"" - mondta csapata keddi, Wolverhampton Wanderers elleni mérkőzése előtt.
Solskjaer szombaton azt hangsúlyozta: a Vörös ördögök sikeres jövője szempontjából kulcsfontosságú Pogba és Marcus Rashford megtartása. A Manchester 31 forduló után 61 ponttal negyedik a Premier League-ben. (MTI)"
1300,sport,"
Belgium 4-2-re verte a magyar válogatottat, a Telkiben zajló U17-es Európa-bajnoki selejtező utolsó csoportmeccsén. Az eredménytől függetlenül Magyarország kijutott az írországi tizenhatos döntőbe.

Az első félidőben a belgák játszottak fölényben, mégis a magyar válogatott szerzett előnyt, már a 11. percben. Kosznovszky jobb oldali beadását Szalay Szabolcs fejelte kapura, a belga kapus még beleütött a labdába, de a kapufa segítségével az bepattant. (A gólt itt lehet megnézni).
Aztán a nagyon játékerő a félidő végére domborodott ki. A belga válogatott a 29. percben egy meglehetősen véleményes 11-est kapott, amelyet Jérémy Doku berúgott. A 45. percben pedig már az ellenfélnél volt az előny, egy kényszerítőzés után Jérémy Landu szerzett előnyt.
A kettős csere sem segített a magyar csapaton, a második félidő elején nyolc perc alatt eldőlt a meccs. A 48. percben Thibo Baeten, majd az 56-ban ismét Doku talált be, ezzel az előzetesen is jobb csapatnak tűnő belgák már 4-1-re vezettek.
A végén mi is kaptunk 11-est, ez elsőre kimaradt, de a kipattanót Kalmár Benedek legalább berúgta, ezzel valamennyire kozmetikáztunk az eredményen.
A magyar csapat ezzel a csoportja második helyén harcolta ki az európa bajnoki részvételt, amelyet május 3. és 19. között Írországban rendeznek. A sorsolást majd csütörtök este tartják Dublinban. A korosztályos válogatott két év után jutott el ismét az Eb-re, 2017-ben az eddigi legjobb szereplést produkálták és negyeddöntőig jutottak."
1301,sport,"Seszták Miklós futballbirodalmában gordiuszi megoldást találtak a magyar futball örök problémájára, miszerint a légiósok elveszik a játéklehetőséget a magyar labdarúgók elől. Kisvárdán fogták magukat, és egy merész logikai bravúrral megfordították a kérdést. Így pedig arra a zseniális felismerésre jutottak, hogy aki nincs, attól elvenni sem lehet. Az elméletet mára a gyakorlatban is sikerült megvalósítani.
Méghozzá olyan sikeresen, hogy A Kisvárda FC NB I.-es futballcsapatából szinte teljesen elfogytak a magyarok. 

Mielőtt bárki költői túlzásnak gondolná ezt a megállapítást, nem az. A várdai klub korábban is híresen sok idegenlégióst és honosított játékost alkalmazott, de a 2018-19-es szezon adatai még ehhez mérten is lélegzetelállítóak. 

 Mit gondolnak, hány olyan hazánkban született labdarúgó van a jelenlegi keretükben, aki már játszott az idei bajnokságban? Rögvest mondjuk, de előbb jó lesz megkapaszkodni valamiben: válasz ugyanis az, hogy három. 
A téli átigazolási időszak lezárulta után a Kisvárda FC keretében 3 olyan magyar játékos maradt, aki már pályára lépett idén az NB I.-ben. Ők osztoznak az öltözőn 19 külföldivel.

Már ősszel is siralmasan kevés honfitársunk tudta beverekedni magát a Várda bivalyerős tizenegyébe, télen aztán Jánvári Gábor és Izing Martin a napsütötte Siófokra igazolt, így maradt a Vári Barnabás, Horváth Zoltán, Gosztonyi András trió. Mellettük az ifjú Kovácsréti Márk az egyetlen, aki legalább a kispadig eljutott az NB I.-ben – összesen nyolcszor –, sőt négy kupatalálkozón még gyepre is léphetett a csapatban. 

Rajtuk kívül Délczeg Gergely és az ifjú Szőr Levente is a klub játékosa, de ők még csak a keretbe sem fértek be az idei szezonban. Avagy, ha azokat a játékosokat nézzük, akik legalább a Várda meccsnapi keretébe bekerültek, akkor a jelenlegi 25 fős garnitúrában 4, azaz négy magyart találunk.

Mellettük még a brazil Lucas számít ""hazai nevelésűnek"" az MLSZ szabályzata szerint – köszönhetően a 21 éves kora előtt nálunk töltött éveinek –, de azt azért mindenki érzi, hogy a felnőttként Magyarországra igazoló játékost bajosan nevezhetnénk a magyar utánpótlás szülöttjének. Miként azokat az Ukrajnából igazolt játékosak is, akik a felmenőik magyar származására hivatkozva kapták meg a hazai státuszt.


A várdai ukránok kapcsán egyébként komoly tévképzet él a magyar futballszurkolókban, nevezetesen, hogy a légiósok magas száma bőven nem egyedül nekik köszönhető. A Kisvárda jelenlegi keretében 22 olyan játékos van, aki már játszott a bajnokságban, 

köztük nemcsak ukrán van több, mint magyar, de brazil és román is. 

A legfontosabb adatot arról, hogy mennyi szerep jutott a magyaroknak a Kisvárdában, a pályán töltött percek szolgáltatják. A klub teljesítménye ezen a téren is bízvást nevezhető sokkolónak.


Az eddig lejátszott 26 fordulóban ugyanis az összes játékperc mindössze 19,1 százaléka volt a magyaroké a csapatban, amivel természetesen messze utolsók a bajnokságban.


Bár a korábbi évek tekintetében nem végeztünk kutatásokat, de egészen biztos, hogy ez is örök mélypontot jelent az NB I. történetében. 

Ami a három megmaradt magyart illeti, őket sem lehet egyszerű társaságnak nevezni. Az örök tehetség, Gosztonyi András (1087 NB I.-es játékperc) , egy bundaügyben első fokon felfüggesztett börtönbüntetésre ítélt csatár (1474 NB I.-es játékperc), illetve Vári Barnabás (1885 NB I.-es játékperc) , aki Pakson még támadóként kezdte pályáját, majd egy hosszú-hosszú NB II.-ben töltött időszak után idén a Kisvárda színeiben feljutott az élvonalba, immár védőként próbálkozván megfelelni az élvonal kihívásainak, váltakozó sikerrel.

Az Újpest ellen például – mondjuk úgy –, elég szembetűnően kiütköztek a hiányosságai.


A dolog persze lényegesen kevésbé volna érdekes, ha a Kisvárda FC egy piaci alapokon működő magánvállalkozásként valósítaná meg sajátos személyzeti politikáját. Ám ennél mi sem áll távolabb a valóságtól.


A Kisvárda FC mögött álló gazdasági társaság az önkormányzat tulajdonában van, a csapat üzleti teljesítménye pedig még a bajnoki produkciótól is elmarad, pedig az nem könnyű mutatvány, lévén utolsó előttiek a bajnokságban. Az üzleti bevételek tekintetében viszont utolsók.

Hogy akkor mégis miből futja szinte bármire? A talán nem meglepő válasz pedig úgy hangzik, hogy közpénz.

Stadion, akadémia, kollégium, sporthotel, rehabilitációs központ és egy tervezett sportcsarnok: mind-mind közpénzből, természetesen a magyar labdarúgás hosszútávú stratégiájához illeszkedve. 


A Kisvárda kivételes lehetőségeit tökéletesen mutatja, hogy a tavalyi szezonban az egyetlen csapat volt a másodosztályban, amelyik megengedhette magának, hogy légiósokat játszasson, annak ellenére, hogy ezzel lemondtak a MLSZ központi bevételeiből való részesülésről, ami százmilliós nagyságrendű kiesést jelentett.


Miként az is jól illusztrálja a klub anyagi helyzetét, hogy már akkor teljes gőzzel üzemeltették a pályafűtést, amikor a lelátón még a daruk dolgoztak. Miközben például Balmazújvárosban egy évvel korábban arra hivatkozva kellett elhalasztani a bajnokit, mert túl drága lett volna annyival előbb elkezdeni a pálya fűtését, hogy az játékra alkalmas legyen a mérkőzés napján.


És persze az is sejthető, hogy egy román vagy egy ukrán válogatott játékos megfizetéséhez is jelentős erőforrásokra van szükség.


A csutkáig nyitott pénzcsap egyvalaki ""érdeme"", egy várdai ügyvédé, aki a kétezres évek elején jelentős és tevékeny szerepet játszott abban, hogy Kisvárdából az ország legnagyobb cégtemetője lett. Majd politikai pályára lépett, és 2010-ben a Fidesz-KDNP színeiben bekerült a parlamentbe, 2014-ben pedig a harmadik Fidesz-kormányba, mint nemzetfejlesztési miniszter. Mígnem aztán üstökösszerű politikai karrierjének zenitjén annyira túlnyerte magát, hogy amikor végül elbukott, vitte magával az egész minisztériumát.


Mindezt pedig azért fontos tudni a Kisvárda FC, mint jelenség megértéséhez, nehogy valaki racionálisabb indokokat sejtsen a szabolcsi futballparadicsom felvirágzása mögött Seszták Miklós személyénél.


A hivatalos verzió persze nem így szól, az érintettek leginkább az ukrán határ közelségére hivatkoztak, amikor lényegében a semmiből NB I.-es csapatot és labdarúgó-akadémiát varázsoltak a városba, de viszonylag könnyen belátható, hogy ez mondvacsinált indok volt. Például, mert a korábban a Double Pass minősítése által az ország legjobb akadémiájának választott debreceni akadémia már a Tarpával együttműködve létrehozott egy erre a célra szolgáló konstrukciót. Ezen keresztül érkezett például Kusnyír Erik a Lokihoz vagy a hatalmas tehetségnek tartott Bydzilla Anton Debrecenbe, majd az MTK-hoz.

De még az eredetileg Munkácson felépítendő kárpátaljai akadémia is prímán meg lett volna egy Nyíregyháza külterületén, mondjuk Nyírpazonyban létesített partnerintézménnyel, ami a nyíregyházi csapathoz kapcsolva lényegesen racionálisabb megoldásnak tetszik, és ugyanúgy megfelelt volna a fiatalkorúak nemzetközi átigazolására vonatkozó FIFA-szabályoknak (légvonalban 50 kilométeren belül található a határhoz lépest, és közúton 100 kilométeren belül a lakóhely és a klub vonatkozásában).
Illetve józan paraszti ésszel is könnyű belátni, hogy a magyar futball, illetve a magyar lakosság érdekeit is lényegesen jobban szolgálta volna, ha mindezen erőforrásokkal a 120 ezres lakosú Nyíregyháza labdarúgását rázzák gatyába, nem pedig a semmiből csinálnak még egy NB I.-es csapatot a megyében .

Hogy aztán mi lesz a Kisvárda FC-vel a birodalmát elbukó Seszták nélkül, főként ha a szezon végén kiesnek, az nehéz kérdés. De legalább abban a tekintetben nem kell aggódnunk emiatt, hogy mi lesz az ott játszó tehetséges magyar fiatalokkal. 


 


(Borítókép: A kisvárdai Brana Ilic az OTP Bank Liga 1. fordulójában játszott MOL Vidi FC - Kisvárda mérkőzésen a felcsúti Pancho Arénában 2018. július 21-én. MTI Fotó: Bodnár Boglárka)
"
1302,sport,"
Nem sikerült a bravúr, Stollár Fanny két szettben, 6:0, 6.3 arányban kapott ki a spanyol Sara Sorribes Tormótól és ezzel búcsúzott a Charlestonban zajló, 823 ezer dolláros tornán.

A 126. helyen álló Stollár gyakorlatilag az első szettben elszállt, 27 perc alatt gémet sem nyert a 78. helyen álló ellenfele ellen. A második szettben jobban kezdett, de 1:1 után megint bukta a szervagémet, bár később visszabrékelt, Sorribes Tormo kétszer is elvette az adogatását.
Ha összejött volna a bravúr, a folytatás még nehezebb lett volna, hiszen ennek a párnak a győztese, a torna első kiemeltje, a világranglista-6. amerikai Sloane Stephens ellen folytatja.
Arn Gréta kikapott a selejtező harmadik fordulójában, így nem jutott fel a főtáblára a 250 ezer dollár (71,5 millió forint) összdíjazású monterreyi keménypályás női tenisztornán.
A világranglista 403. helyezettje hétfőn a kvalifikációban negyedik helyen kiemelt brazil Beatriz Haddad Maiával (176.) találkozott, és 1 óra 25 perc alatt kétszettes vereséget szenvedett.
A mexikói tornán 2012-ben pedig bajnok, tavaly pedig döntős Babos Tímea (106.) a főtábla első fordulójában a szerb Ivana Jorovic (100.) ellen lép pályára, magyar idő szerint kedd hajnalban.
Eredmény, selejtező, 3. forduló:

Beatriz Haddad Maia (brazil, 4.)-Arn Gréta 6:4, 7:5
"
1303,sport,"Matteo Salvini olasz belügyminiszter kijelentette, minden városnak új stadionra van szüksége. Az olasz sportsajtóban hetek óta téma, hogy az AC Milan és az Internazionale is szeretne kiköltözni a San Siro Stadionból, és egy új arénát építtetnének Milánóba, írta az MTI.
""Új stadionokra van szükség. Nemcsak Milánóban, hanem minden olasz városban. Ezt belügyminiszterként mondom""
- nyilatkozta Salvini."
1304,sport,"Múlt héten tartották Barcelonában a WTCR szezon előtti kollektív tesztjét, amit már nagyon vártam, mert bár azt tudtam, hogy a Hyundainál milyen komoly munkát végeztünk el a téli szünetben, de azt csak ott láthattam először, hogy a riválisaink hogyan állnak. „Super gridként” hirdették a 2019-es szezon rajtrácsát, és én is osztom azt a véleményt, hogy a mostani minden idők legerősebb túraautós mezőnye.
Az első futam előtt szerintem öt különböző márka összesen több mint tíz versenyzője gondolhatja teljesen reálisan bajnokesélyesnek magát, ami az én első, 2010-es teljes világbajnoki szezonom óta példátlan. Saját magamat is ebbe a körbe sorolom, hiszen amióta gyári versenyző lettem, minden évben az év végi dobogó közelében voltam, egyszer a bajnoki cím is karnyújtásnyira volt. Ráadásul most újra azt a fajta bizsergést érzem, mint az első világbajnoki éveimben, ki vagyok éhezve a versenyzésre. A cél tehát egyértelmű: bármilyen nehéz is lesz, bajnok akarok lenni.
Hogy ez idén milyen nagy szakmai sikerrel érne fel, ahhoz elég csak végignézni a riválisok során. Mint említettem, kis túlzással a fél mezőnyt fel lehetne sorolni potenciális bajnokesélyesként, de a Barcelonában látottak és a saját megérzéseim alapján most kiemelem azt a 10 pilótát, akit a szezonkezdet előtt a legnagyobb konkurenciámnak tartok az év végi győzelemért folytatott harcban.
            

Gabriele Tarquini (Hyundai)

Bár a tízes listát nem erősorrendben állítottam össze, illik a címvédővel kezdeni a sort. Tavaly megtanultam, hogy óriási hiba azt gondolni Tarquiniről, hogy már túl idős és nem eléggé motivált. Vannak területek, amikben kicsit erősebbnek érzem magam nála, de Gabriele a meglepetések embere, mindig képes megújulni valamiben. Csapattársaként láttam a télen, hogy továbbra is milyen elkötelezetten tette a dolgát, úgyhogy biztos vagyok benne, hogy ott folytatja idén, ahol 2018-ban abbahagyta.

Nicky Catsburg (Hyundai)

Ha az egy körös nyers tempót nézem, akkor a Hyundaion belül tőle kell tartanom a leginkább. Még sosem volt márkatársam, aki olyan gyors lett volna, mint ő, amiben elsősorban a fejlődési lehetőséget látom, hiszen a vele való versengésben az én határaim is kijjebb tolódhatnak. Ráadásul azt is láttam, hogy gyorsan beilleszkedett a csapatba, és a WTCC-s időszakából a közeget is jól ismeri, szóval nagyon veszélyes ellenfélnek tartom.

Thed Björk és Yvan Muller (Link & Co)

Pusztán a vezetői képességeket figyelembe véve a Link & Co négy indulója nagyon közel van egymáshoz, ám elsősorban mégis Björköt és Mullert érzem a márka húzóembereinek. Yann Ehrlacher nagy tehetség, de a csapattársaihoz képest még rutintalan, Andy Priaulx-ra pedig később kitérek még. Visszatérve Björkre és Mullerre, mindketten világbajnokok, mindketten évek óta tagjai a bajnokságnak, az összes apró trükköt ismerik. Talán a svéd gyorsabb egy kicsit, de Mullernél kevés ravaszabb pilóta van. Tudják, hogyan kell megnyerni egy ilyen kiélezett bajnokságot.

Esteban Guerrieri (Honda)

A mezőny egyik leggyorsabb versenyzője, merész, agresszív, néha talán túlságosan is. De a tavalyi harmadik helye is megmutatta, hogy kiváló versenyző, és az én szememben most ő a bajnokság egyik fő esélyese. Mondom ezt annak tudatában, amit Barcelonában is láttam: a jelenleg érvényben lévő BoP-vel a Hondát tartom a mezőny legerősebb autójának.

Rob Huff (Volkswagen)

Nekem úgy tűnik, hogy a BoP-módosítások nagy nyertese a Volkswagen, aminek köszönhetően a márka autói lényegében valamennyi pályán erősek lehetnek. Ha ehhez hozzávesszük, hogy Huffnak van egy-két olyan kedvenc helyszíne, mint például Makaó, ahol csak nagyon nehezen verhető, akkor elég jó esélyekkel indul a bajnoki címért. Volkswagent vezet még a kétszeres ralikrossz-világbajnok Johan Kristoffersson, akiről tudom, hogy pályaversenyzésben is erős, hiszen a skandináv túraautó-bajnokságot is megnyerte, de neki minden új lesz a WTCR-ben, ezért kiegyensúlyozott jó teljesítmény helyett villanásokra számítok tőle.

Jean-Karl Vernay (Audi)

Lesznek pályák a szezonban, amelyeken a végsebességben mutatott fölényének köszönhetően az Audi egyszerűen verhetetlen lesz, mint például a Nordschleife. Ha ebből a két-három versenyhétvégéből ki tudja hozni a márka a maximumot, akkor a legjobbja beleszólhat a bajnoki cím sorsába. Tavaly Jean-Karl Vernay volt az Audi első számú pilótája, akit jól ismerek, és a mezőny egyik legösszetettebb tagjának tartom. Idén is elsősorban rá kell majd figyelni, de látva azt, hogy tavaly a szezon második felére Frédéric Vervisch mekkorát fejlődött, ő is szerezhet meglepetéseket.

Tiago Monteiro (Honda)

Picit még érződik rajta a súlyos 2017-es tesztbalesete, a szemein még mindig látni az ütközés utóhatásait. Ugyanakkor pontosan ismerem a kvalitásait, hiszen éveken keresztül voltunk márkatársak, tudom, hogy a legjobb formájában az egyik leginkább kiegyensúlyozott versenyző, ráadásul otthonosan mozoghat a csapatában, hiszen azt a JAS korábbi WTCC-s alakulatának emberei alkotják. Csak az első versenyhétvégén derül majd ki, hogy milyen állapotban van, de ha 100 százalékosan tér vissza a teljes szezonra, akkor egyértelműen a bajnokesélyesek között a helye.

Augusto Farfus (Hyundai) és Andy Priaulx (Link & Co)

A túraautózás két legendás alakja is visszatér idén a mezőnybe: Andy Priaulx háromszoros világbajnokként a valaha volt legjobbak egyike, Augusto Farfus pedig hasonlóan magas szakmai színvonalat képviselt annak idején a BMW-nél. Kettejüket nem véletlenül hagytam a végére, mert kicsit sötét lóként tekintek rájuk. A nevük, a múltjuk, a képességeik és a rendelkezésükre álló autók alapján kérdés nélkül a bajnoki cím esélyesei, de közben azt is látni kell, hogy hosszú évekre eltűntek a közegből, nem ismerik a jelenlegi mezőny és a pályák egy részét sem. Főleg utóbbi még az alapos szimulátoros felkészülés ellenére is komoly hátrányt jelenthet az első időmérőkön és az első futamokon, ami egy ilyen szoros bajnokságban döntő tényező lehet.


"
1305,sport,"15 győztes meccs után a 16. találkozóján is esélyes volt a nehézsúlyú brit öklöző, Ali Kash, de miután az ötödik menetben egy ütéstől megrendült, padlóra rántotta és megharapta a hátán fekvő ellenfelét.
A 27 éves, pakisztáni származású Alit azonnal leléptették a sportszerűtlensége után, hétfőn pedig az is kiderült, hogy felfüggesztették a versenyengedélyét.
A megharapott David Price arról beszélt a meccs után, hogy Kash visszavágót kért tőle, de ő nem akar egy ilyen állattal összecsapni még egyszer.
Fogvédő volt ugyan a vétkesen, de így is jól láthatóak a fognyomok a hasfalon."
1306,sport,"Kínosan nagy lesgólt kapott meg a Chelsea a Cardiff City ellen vasárnap a Premier League-ben, Azpilicueta 1-1-re egyenlített vele, majd percek múlva a sztárcsapat a győztes gólt is megszerezte. Hiába vezetett majdnem egy teljes félidőn át a Cardiff, semmire se ment vele, mert a partjelző elnézte az elnézhetetlent.
Neil Warnock, a hazaiak edzője tajtékzott, kiabált a negyedik bíróval, az ellenfél edzőjével, az ellenféltől David Luizzal, de ennél többet nem tehetett, kikaptak 2-1-re.
Még a meccs hevében, majd később a BBC-nek hosszabban is nyilatkozott, bár hogy lenyugodott volna, az túlzás.
""A legnagyobb és a legjobb liga a világon, de valószínűleg pillanatnyilag a legrosszabb bírókkal.
Mit mondhatnék a srácokról? Brilliánsak voltak, nagy meccset hoztak össze. Szájba rúgás. Volt már ebből elég a szezonban nekünk. Lehangoló, mert keményen dolgoztunk, és nyerhettünk volna"" - panaszkodott Warnock, és itt arra is gondolhatott, hogy a Cardiff még egy játékosát is elveszítette idén, Emiliano Salát, akinek ügye még mindig nem zárult le.
Warnock a videóbírót (VAR) emlegette, ami hiába kötelező tartozék a spanyol, a német, az olasz, a francia, de még a portugál, a holland és a török bajnokságban is, a Premier League-ben nem az, egyáltalán nem használják, nincs.
A nagycsapatok ellen nélkülözhetetlen a VAR, mert nem kapod meg a nagy döntéseket. Az egyenlítő gól volt a győztes gól, de ha nem látnak túl a partvonalon se, hogy észrevegyék a lest, akkor tényleg nem tudom, minek vannak (a bírók).
Az a csoda, hogy Warnock meg tudta állni, hogy kiállíttassa magát: odament ugyan a játékvezetői hármashoz, de nem szólt semmit, csak nézte őket.
""Mit mondhattam volna? A srácokat akartam visszafogni, nehogy valamelyik eltiltassa magát. A bíró megfelelő volt, de a nagy döntéseket nem kaptuk meg.
A partjelző viszont... kiábrándító. A Chelsea-nél tudják, hogy megúszták a gyilkosságot.""
Sarrival, a Chelsea edzőjével is mintha vitatkoztak volna, de a Cardiff-tréner gyorsan tisztázta, haverok maradtak.
Aranyos ember. Valami bedobás miatt reklamált. Hát nem tudod, hogy két méteres lesen voltatok? A vállát kéne veregetned, nem egy bedobás miatt panaszkodni! 70 éves vagyok, a rohadt életbe is, a játék a szenvedélyem, mit vártak, hogy majd gratulálok Sarrinak, veregetem a vállát, és megrázom a bíró meg a partjelzője kezét? Ez a Premier League, mi meg csalódottak vagyunk.
- foglalta össze a napot."
1307,sport,"Másfél éves előkészítő munka után a jövő héten lezárulhat a Honvéd futballcsapatának, valamint a klub akadémiájának adásvétele - írta a nso.hu.
A vevő a Szentes élvonalbeli, férfi vízilabdacsapatát is támogató metALCOM Zrt.-hez közeli cégcsoport lehet. A cégek a fideszes Bozó Zoltánhoz köthetők.
A jelenlegi tulajdonos, George F. Hemingway pár napja adott interjút az Indexnek, ebben azt mondta:
""Mindig azt válaszolom, hogy én nem árulok semmit, de ha valami az én tulajdonomban van, és olyan ajánlat jön érte, amit elfogadok, akkor eladom. A Honvéd sem más. Tehát ha valaki jön, és ad annyi pénzt, amiért megéri, akkor eladom.""
A Honvéd a negyedik helyen áll a ligában - két éve Marco Rossi a bajnoki címig vezette -, a stadionépítésnél az utolsó sorba került.
A klub vételára 10 millió euró közeli összeg lehet.

(Borítókép: Szilágyi Anna / Index)
"
1308,sport,"A nemzetközi sajtó alig ír a győztes Lewis Hamiltonról, inkább a Ferrari fiatal monacói pilótájával, a sokáig vezető, de a végén csak harmadik Charles Leclerc-kel foglalkozik a Forma-1-es Bahreini Nagydíj másnapján - jelentette az MTI.
Olaszország:

Corriere dello Sport:

""Leclerc 48 körig egy tökéletes futam főszereplője volt, de aztán az autója elárulta. Ezzel együtt ő volt a második legfiatalabb pole pozíciós pilóta, és a legfiatalabb egy Ferrarival. A végén még Lewis Hamilton is megölelte és megdicsérte.""

La Repubblica:

""Kalapemelés, Charles-nak is.""
Nagy-Britannia:

The Guardian:

""Gyakran kemény, gyakran megbocsátó: a ferraris Charles Leclerc a Bahreini Nagydíjon egycsapásra megtanulhatta, hogy a versenyzés olyan, mint egy kegyetlen hölgy. Lehet, hogy a futamot Lewis Hamilton és a Mercedes nyerte meg, de Leclerc előadása lenyűgöző volt. Mindössze 21 évesen kézzelfogható közelségbe került számára az első győzelem, de végül nem kaphatta meg.""

The Telegraph:

""Lewis Hamilton vasárnap este drámai győzelmet ünnepelhetett, miután a Forma-1 feltörekvő csillagától, Charles Leclerc-től egy szörnyű motorhiba elvette a diadalt. Leclerc második futamán rajtolt a Ferrarival, és a legjobb úton volt afelé, hogy a sportág harmadik legfiatalabb futamgyőztese legyen.""

The Independent:

""Ami Vettel számára csalódással zárult, Leclerc számára kétségbeejtő volt.""
Spanyolország:

Mundo Deportivo:

""Drámai vég. Kegyetlen eredmény. Vasárnap Charles Leclerc volt a Bahreini Nagydíj legjobbja, de a sors, a szerencse vagy a Ferrari megbízhatatlansága elvette tőle az álmot, hogy megszerezze pályafutása első F1-es győzelmét.""

Marca:

""A Ferrari számára több okból is meglehetős kudarc volt ez a futam. Charles Leclerc-nek pechjére nem sikerült győznie, de bejelentkezett első szűmű pilótának a Ferrarinál és a vb-címért is.""
Franciaország:

L'Équipe:

""A Forma-1 néha nagyon kegyetlen. Mindent jól csinálsz, és a végén mégsem te nyersz. Charles Leclerc (Ferrari) vasárnap az első rajtkockából indult, és figyelemreméltó futamot produkált azok után, hogy a rajtnál hibázott. Aztán csak a harmadik helyet tudta megmenteni, miután olasz motorja az utolsó 11 körben hátráltatta."" (MTI)"
1309,sport,"A MagyarKupa hétvégi négyes döntője után nem sokat pihenhetnek a magyar férfi kézilabda-válogatott tagjai, mert két Oroszország elleni meccs vár rájuk. Előbb idegenben, majd hazai pályán játszunk Európa-bajnoki selejtezőt.
A csoport első két helyezettje kijut a 2020. januári Eb-re, ahonnan még jogot lehet szerezni az olimpiai selejtezőre. Az olimpiai selejtezőre abban az esetben ott lesz a vb-tizedik Magyarország, ha Brazília és Egyiptom megnyeri földrészének a bajnokságát. 
A 38 éves Nagy László már nem tagja a keretnek.
A csoport állása: 1. Magyarország 4 p (+16), 2. Oroszország 4 p (+15), 3. Szlovákia 0 p (-9), 4. Olaszország 0 p (-22)

A magyar válogatott kerete:
"
1310,sport,"A Liverpool a 90. percben szerzett góllal verte 2-1-re a Tottenhamet a legutóbbi fordulóban, így visszafoglalta az első helyet a tabellán. A német edző, Jürgen Klopp irányítása alatt - 197 meccse van - ez volt a klub 400. találata.
Az Opta pedig kimutatta, hogy amióta létezik a Premier League, a kilencvenedik percben, vagy azon túl a Vörösök szerzik a legtöbb olyan gólt, ami a győzelmet jelenti.
Íme a lista
Azért is érdekes ez az eredmény, mert korábban meghonosodott az angol ligában a Fergie-time kifejezés, de hol van az már, amikor a skót menedzser, Sir Alex Ferguson ült a United kispadján.
Hasonló érdekesség vannak még az Egy futballfüggő naplójából Facebook-oldalon.
A Liverpoolnak 32 meccsből 79 pontja van, a Manchester City egy meccsel kevesebbet játszott, és 77 pontnál jár."
1311,sport,"Gulácsi Péter, az RB Leipzig és a magyar válogatott kapusa nyerte 2018-as teljesítményéért a Magyar Aranylabda díjat.
Az nb1.hu szakportál felkérésére ezúttal öt kategóriában szavazhattak az újságírók. Az első helyezett hét, a második öt, a harmadik három pontot kapott.
A 2018-as díjazottak:

A Magyar Aranylabda korábbi győztesei:
"
1312,sport,"2010 óta nem fordult elő Sebastian Vettellel, hogy az év első két futamából egyiken se érje el a dobogót: most megtörtént, Ausztráliában negyedik, Bahreinben vasárnap ötödik lett.
Nehéz versenye volt, csapattársa, Charles Leclerc leradírozta a pályáról, de a harmadik hely így is meglett volna, ha nem pördül meg, amikor Lewis Hamiltonnal harcolt a futam kétharmadánál.
Úgy egy fél kör után rájöttem, hogy nagyon nehéz napom lesz, a kocsit extrém nehéz volt vezetni. Charles kevésbé szenvedett, gond nélkül megelőzött. A második etapon kissé lenyugodhattam a közepes gumin, de a versenytempónk miatt nem lehet nyugodt
- elemezte a futamát Vettel.
A mélypont a 38. körben jött, Hamilton elment mellette, a Ferrari nem bírta a tempót, és kipördült. Ráadásul kanyarokkal később, amikor a német visszaállt a versenybe, az első szárny is letört az autóról óriási szikrázással, ami ritka látványos pillanatot eredményezett.
Nagyon szoros volt a dolog, megpróbáltam belül visszajönni, mint egy körrel azelőtt. Az a 4-es volt a leghúzósabb kanyar nekem. Az én hibám volt, elvesztettem a kocsi hátulját, és megpördültem. Azt hiszem, annyira károsodtak a gumik, hogy a vibrációtól, letört a szárny
- vállalta magára Vettel a hamiltonos eset.
A Ferrarinak rémes napja lett, 10 körre a céltól a biztosan vezető Leclerc hengerhiba miatt lelassult, és épphogy sikerült megmentenie a harmadik helyet, miközben simán győznie kellett volna. Az olaszoknak rosszul indult az év, a Mercedes kettőből két futamot nyert, Bahreinben ráadásul már Hamilton győzött."
1313,sport,"A női kézilabda Bajnokok Ligájában a hétvégén rendezik a negyeddöntők első meccseit, de az már kiderült, hogy a sorozat történetében először egy tévéstúdióban alakítják ki a budapesti négyes döntő párosítását.
A sorozatot kiíró európai szövetség (EHF) engedélyezte, hogy a Sport1-en dőljenek el a legfontosabbak kérdések április 16-án.
A párosítás mellett az időpont is fontos, nem mindegy, hogy melyik csapat mennyit pihenhet az elődöntő után. A négyes döntőt május 11-12-én rendezik.
A Fradira az Ambros Martín által felkészített orosz Rosztov Don vár a nyolc között, a címvédő Győrnek a dán Odensén kell túllépnie.
A Győr idegenben kezd, a Fradi itthon.
A másik két pár:"
1314,sport,"A Hertha váratlanul súlyos vereséget szenvedett szombaton a Lipcse ellen (0-5), amelyik így biztosan őrzi harmadik helyét a Bundesligában. A berliniek azonban a tizedik helyen állnak, 40-44-esre módosult a gólarányuk.
2017-ben Dárdai a századik meccsén nagy győzelmet ért el ugyanebben a stadionban, most viszonyt legnyomasztóbb meccsét élte át a 43 éves magyar edző.
Hétfőre megadta a csapatnak a szokásos pihenőnapot, ő viszont a Morgenpostban értékelte a meccset. Nem tetszett neki a csapat hozzáállása, nem érezte a szükséges feszültséget sem csütörtökön, sem pénteken.
""Arra jó volt ez a meccs, hogy ne álmodozzunk, a nemzetközi kupaszerepléssel álmainkat lezárhatjuk.
Matematikailag még lenne esélyünk, de nem nyertünk zsinórban három meccset a szezonban, úgy pedig nehéz.
Időszerű lesz felébrednünk. Túl sok pontot hagytunk el, a fiatal játékosok beépítésének megvan az ára. A fiatalok hajlamosabbak a hibákra""

- magyarázta a szakember.

Jarstein kapuson és a középhátvéd, Niklas Starkon kívül a többiek csak a cipőjük mellett álltak, ami nem megengedhető.
Úgy gondolta, most a senki földjén vannak, a tizedik helyen, hiszen felfelé nehéz mozdulniuk, és a kieséstől sem kell félniük. Őszintén kell viszont beszélnie a játékosokkal, mindenképpen meg fogja őket hallgatni, mert szombaton a viszonylag jó formában lévő Düsseldorf vár rájuk, vagyis nem egy könnyű meccs.
Michael Preetz sportigazgató abban reménykedett a szezon elején, hogy jobb és eredményesebb lesz a Hertha tavasszal, mint ősszel. Vagy legalábbis 24 pontot összekapar valahogy, amennyit ősszel.
Idén tavasszal eddig csak 11 pont jutott a csapatnak, vagyis egy komoly hajrá kellene ahhoz, hogy a Preetz által vágyott célt teljesítsék.
Dárdai nem tud arról, hogy Preetz hivatalosan is megjelölte ezt az elvárást, az ő meglátása 20 pont volt, ezt januári interjúnkban is hangoztatta.
Úgy gondolja, élvezi a sportigazgató és az elnök bizalmát is, a szurkolók azonban már feltették a kérdést az immerhertha.de oldalon, hogy valamennyi érdeme elismerése mellett megfelelő edző-e arra, hogy továbbfejlessze a csapatot.
A szezon után távozó másodedző Rainer Widmayer azt nyilatkozta, nem törhetnek meg, és azt a csapatot szeretnék viszontlátni, amelyik még szeptemberben legyőzte a Bayernt. A legutóbbi három (Freiburg, Dortmund, Lipcse) meccs 3-10-es gólkülönbsége viszont riasztó."
1315,sport,"Második lett Valentino Rossi az Argentin GP-n vasárnap, és bár a győztes Marc Marqueztől nagyon kikapott, 10 másodperccel, az eredménynek örült az olasz. Pláne, hogy az előző 11 futamán nem érte el a dobogót, illetve mert úgy szerezte meg a pozíciót, mint fénykorában: az utolsó körben előzve.
A 40 éves, aki a teljes MotoGP legidősebb tagja, az egész versenyen át Andrea Doviziosóval hadakozott a dobogó második fokáért, és több oda-vissza előzés végén sikerrel járt.
""Nagyon örülök magam miatt, a csapat sikerének is és a Yamaha szempontjából is, mert már rég nem értem el a pódiumot. Szükségünk volt erre az eredményre. Péntek óta remekül dolgoztunk,
úgy motoroztam, mint fiatal koromban,
rettentően élveztem"" - mondta a lelkes Rossi, aki 1996-ban mutatkozott be a világbajnokságon, a 125 köbcentis kategóriában, és ez volt a 233. top 3-as helyezése.
Taktikusan kellett mennie, mert Dovizioso Ducatija az egyenesekben sokkal gyorsabb volt.
Jól ment a futam, azt hittem, gyorsabb tudok lenni Doviziosónál, de nem ez lett a helyzet, szóval inkább hátul maradtam. A végére találtam két három pontot a pályán, ahol tényleg gyorsabb tudtam lenni. Bepróbálkoztam az utolsó körben, és összejött. Még a híres beszúrását sem tudta megcsinálni ellenem
- elemezte Rossi.
Arra gondolt, amit a másik olasz az előző futamon is megcsinált: Marquez az utolsó kanyarban beelőzte Doviziosót, de ő a kigyorsításnál azonnal visszavette a helyet. Rossi a pontversenyben harmadik Marquez és Dovizioso mögött."
1316,sport,"A miami tornán győztes Ashleigh Barty pályafutása során először bekerült a top 10-be a női teniszezők világranglistáján. A hétfőn kiadott legfrissebb rangsorban a legjobb magyar, Babos Tímea egy helyet rontva a 106.
A 22 éves ausztrál Barty nagy meglepetésre nyerte meg a floridai viadalt, ennek köszönhetően kettőt javítva a kilencedik helyre ugrott. Döntős ellenfele, a volt világelső cseh Karolina Pliskova a hetedikről a negyedik helyre került - írta az MTI.
Az élen továbbra is a japán Oszaka Naomi áll.
Párosban Babos Tímea változatlanul a harmadik.
Női tenisz-világranglista (a WTA honlapja alapján, zárójelben a legutóbbi helyezés):"
1317,sport,"A magyar országos úszó bajnokságon berobbant a legjobbak közé a 23 éves Szabó Szebasztián, aki azért költözött tavaly Győrbe, hogy a magyar módszerekkel fejlődjön. A sprint távokra alkalmas, zentai születésű úszó a Petrov Iván vezette Győri Úszó SE-ben látta biztosítottnak jövőjét.
A 2017. decemberi rövid pályás Európa-bajnokságon 50 pillangón bronzérmes volt, a 2018-as éve viszont nem sikerült jól. A zentai körülmények nem is a legjobbak.
A múlt heti ob-n viszont remekül versenyzett, hiszen 50 pillangón egy századdal bekerült a 23 másodperces álomhatár alá,
100 pillangón 51,34-es ideje tekintélyt parancsoló, a világ idei legjobbja.
Mindkét táv aranyérme az övé lett, önmagát is meglepte kiváló teljesítménye.
Százon Milák Kristóf és Cseh László volt a vert mezőnyben mögötte. Milák a legutóbbi vb-n ezüstérmes volt, míg Cseh a legutóbbi olimpián emlékezetes hármas holtversenyben állt a dobogó második fokán.
A világbajnoki csapatban azonban Szabó egyelőre nem kapott helyet, mert Milák és Cseh úszhat 100 pillangón.
Szabó magyar állampolgár, kitűnően beszéli a nyelvet, és már több mint egy éve - igazoltan - Magyarországon él. Utóbbi a honosítás egyik alapfeltétele. 
A FINA szabályai szerint egy évet kell kihagynia, ez már megtörtént, mert 2017 óta nem indult szerb színekben egyetlen versenyen sem. A 2018. októberi budapesti világkupa nem számít, ott nem Szerbiát képviselte.
Ha magyar színekben akarjuk látni, hivatalosan is kérvényeznie kell a Magyar Úszó Szövetségnek (MÚSZ), hogy a FINA is magyarként tekintsen rá.
Elvi akadálya tehát nincs annak, hogy nálunk folytassa pályafutását, megfelel az összes feltételnek, de nagy kérdés, ha az olimpiai távon, vagyis 100 pillangón nem versenyezhet, akkor szívesen jönne-e.
50 pillangón akár az érmekért is harcban lehetne, százon pedig a döntő közelébe került mostani idejével. Ha fejlődése töretlen lesz, akár 51 másodperc alá is kerülhet."
1318,sport,"A DC United félóra után már 2-0-ra vezetett Orlandóban, miután Wayne Rooney olyan szögből csavart a kapuba, ahonnan elég ritka.
Nagy kérdés persze, mennyire volt tudatos ez a rúgása, vagy inkább csak beadásnak szánta, mindenesetre pontosabban nem mehetett volna a kapufa mellé. Ha szerencsésebben helyezkedik a kapus, akkor sem biztos, hogy eléri.
Stieber ezúttal sem ünnepelhetett a pályán a társaival, a magyar szélső ugyan az egyik legjobban kereső játékos a washingtoniaknál, az idei szezonban mindössze 12 percet kapott.
A DC United 4 meccs után 10 pontjával vezeti a főcsoportját."
1319,sport,"Már 20 ponttal vezeti a bajnokságot a Paris Saint-Germain, vasárnap este Toulouse-ban nyert 1-0-ra.
A gólt - ki más -, Kylian Mbappé rúgta a 74. percben: ügyesen vett át egy labdát a 16-os határán, középen, majd kilőtte a bal alsó sarkot.
Úgy néz ki, ő marad Lionel Messi egyetlen kihívója az európai Aranycipő-versenyben, 27 bajnoki góljával néggyel van lemaradva az argentintól, a harmadik, sampdoriás Fabio Quagliarella tízzel. Nem tűnik kevésnek, de a PSG-nek csak gálameccsei vannak a Ligue 1-ben, bárkivel játszanak, képesek négy-öt-hat góllal megpakolni. Sőt, ha szükség lenne rá, akár többel is. A francia és a spanyol ligából is 9-9 forduló van hátra."
